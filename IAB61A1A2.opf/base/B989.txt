༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG6188
ImageGroup:
ISBN:
11KG6221
n/a
LCCN:
n/a
Title:
གནས་ཡིག་ཕྱོགས་བསྒྲིགས་རྫོགས་ལྡན་གསར་པའི་འོད་སྣང། །
Ignas yig phyogs bsgrigs rdzogs ldan gsar pa'i 'od snang/
Author:
Descriptor:
Original Publication:
Place:
printed from computerized input
n/a n/a
clement town, dehradun
snga 'gyur mtho slob mdo rgyud legs bshad gling
2009
Publisher:
Date:
Volume:
Total Volumes:
TBRC Pages:
Introductory Pages:
n/a
n/a
Text Pages:
Scanning Information:
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 11/2010



༄༅། །གནས་ཡིག་ཕྱོགས་བསྒྲིགས་རྫོགས་ལྡན་
གསར་པའི་འོད་སྣང་བཞུགས་སོ།།
སྔ་འགྱུར་མཐོ་སློ བ་མདོ་རྒྱུད་ལེགས་བཤད་གླིང་།
རྒྱལ་ཁམས་པ་འགྱུར་མེད་རྡོ་རྗེ །



༄༅། །གནས་ཡིག་ཕྱོགས་བསྒྲིགས་རྫོགས་
ལྡན་གསར་པའི་འོད་སྣང་ཞེས་བྱ་བ་
བཞུགས་སོ།།
རྒྱལ་ཁམས་པ་ཉག་འགྱུར་མེད་རྡོ་རྗེ་ནས་ཕྱོགས་བསྒྲིགས་ཞུས།
སྟོན་པའི་འདས་ལོ་ ༢༨༨༨ བོད་རྒྱལ་ལོ་ ༢༡༣༦
ཕྱི་ལོ་ ༢༠༠༩



གླེང་བརྗོད།
དེ་ཡང་འཇིག་རྟེན་གྱི་ཁམས་སུ་རྒྱལ་བ་རྫོགས་པའི་སངས་རྒྱས་དང་པཎ་གྲུབ་བྱང་
སེམས་རིག་པ་འཛིན་པའི་ཚོགས་བར་མ་ཆད་པར་བྱོནཏེ། ཐེག་པ་སྣ་ཚོགས་
པའི་ཆོས་ཚུལ་གྱིས་གདུལ་བྱ་མཐའ་ཡས་པ་བྱང་གྲོལ་གྱི་ལམ་ལ་བཀོད་པར་མཛད།
ཐབས་ལམ་གྱི་དངོས་གཞི་ཆོས་རབ་རྣམ་འབྱེད་ཀྱི་ཤེས་རབ་རྒྱ་ཆེར་མི་ལྡན་པ་
དང་། བསྟན་པ་རྣལ་མ་ལ་འཇུག་པའི་གོ་སྐབས་བཟང་པོ་མ་རྙེད་པའི་སྐྱེ་བོ་
ཐུན་མོང་བ་དག་ལ་ངེས་ལེགས་ཀྱི་སྐམ་སར་རིམ་གྱིས་དཀྲི་བའི་སླད། འཕགས་
བོད་ཀྱི་ཡུལ་གྲུ་གང་དང་གང་དུ་སྐུ་གསུང་ཐུགས་ཀྱིས་བྱིན་རླབས་དང་འོད་ཟེར་
ཕོག་པ། གནས་འབྲེལ་ཙམ་གྱིས་རྐྱེན་གེགས་ཉེས་ཚོགས་འཇོམས་པ་དང་། རྣམ་
དཀར་ལེགས་ཚོགས་ཀྱི་མྱུ་གུ་གོང་འཕེལ་དུ་བསྐྱེད་པ་སོགས་ཕུལ་བྱུང་ཐབས་
མཁས་ཀྱི་མཛད་པ་མུ་མེད་པ་ལས། སྔོན་གྱི་བསགས་རྒྱབ་མི་དམན་པའི་གདུལ་
བྱ་རྣམས་ཀྱི་ངོར་འཛམ་བུ་གླིང་འདིར་གནས་ཀྱི་བྱེ་བྲག་མང་དུ་སྣང་ཞིང་། འོན་
ཀྱང་དེ་དག་གི་ལམ་ཡིག་དང་གནས་བཤད་ཀྱི་རིམ་པ་ལ་ཁུང་འབྲེལ་གསལ་ཁ་
ཡོད་མེད་དང་། དངོས་བཏགས་འདྲ་རྫུན་གྱི་རིགས་མཐའ་མི་ཆོད་པ་ཙམ་སྔ་
རབས་ཡིག་རྙིང་མང་པོར་ཐོར་བུའི་ཚུལ་དུ་གནས་པ་ལས། སྐབས་ཀྱི་དེབ་ཐེར་
འདིནི་སྔོན་གྱི་མཁས་གྲུབ་རྣམས་ཀྱི་ལེགས་བཤད་རིན་པོ་ཆེ་བཞེད་པ་རྩོད་མེད་



ཁོ་ནའི་རྗེས་སུ་འབྲངས་ཤིང་། ལྷག་པར་དུ་བག་ལ་ཞ་ཉེ་བའི་གལ་ཆེའི་གནས་
ཡིག་ནུབ་ཏུ་ཕངས་པ་རྣམས་ཛ་ལན་རྡ་ར་དང་ཉེ་བར་རྒྱལ་མཆོག་ཕྱག་ན་པདྨོའི་
བཞུགས་གནས་གངས་ཅན་བོད་ཆེན་པོའི་རྒྱལ་ས་གཉིས་པ་རྡ་རམ་ས་ལ་དབུ་
བཟུང་སྟེ། མཚམས་དང་མཚམས་སུ་གསང་ཆེན་བསྟན་པའི་མཛོད་འཛིན་
མཁན་ཆེན་ཚེ་དབང་རིག་འཛིན་ལ་སྤྱན་ཞུ་བསྟར། དགེ་བའི་བཤེས་གཉེན་
ཆེན་པོ་གང་གི་བཀའ་སློབ་དང་ཞུ་བཅོས་འཕྲི་བསྣན་གནང་བ་རྣམས་བསྟན་
འགྲོར་སྨན་པའི་སྲོག་ཏུ་བཟུང་སྟེ། ཨོ་རྒྱན་པདྨའི་རྒྱལ་ཚབ་རིགས་བརྒྱའི་
ཁྱབ་བདག་དོན་གྱི་སླད་དུ་མཚན་ནས་ཞུ་ན༧སྐྱབས་རྗེ་སྨིན་གླིང་ཁྲི་ཆེན་རྡོ་
རྗེ་འཆང་གི་གདན་ས་འཕགས་ཡུལ་འོག་མིན་ཨོ་རྒྱན་སྨིན་གྲོལ་གླིང་དུ། དཀར་
ཆག་གི་གོ་རིམ་བཞིན་ངལ་བ་ལ་ལྟོས་མ་དགོས་པར་ཁ་གཙང་འཇུག་བདེ་ཆུ་བབས་
སུ་བཀོད་དེ་ཞུས་དག་ལན་མང་ནར་རྒྱུན་སོང་བ་བཅས། ཐུབ་བསྟན་མར་འགྲིབ་
ཀྱི་དུས་རབས་ཀླ་ཀློའི་ལམ་སྲོལ་ཕྱོགས་ཀུན་ནས་གཡོ་འཕྲུལ་ཡ་མ་ཟུང་བདོ་བའི་
ཚེ་ནའང་དྲང་སྲོང་གོ་ཏ་མའི་རྗེས་འཇུག་རྣམས་དུས་དང་གནས་སྐབས་ཀུན་ཏུ་མཆོག་
གསུམ་རྗེས་སུ་དྲན་པའི་བགྱི་བ་མཐའ་དག་གཞན་དྲིང་མི་འཇོག་པར་བདེ་ལེགས་
ཀྱི་ལམ་ཡང་པོར་རྒྱུན་མི་འཆད་པར་འཇུག་པའི་ཆ་རྐྱེན་དུ་གྱུར་ཅིག།



་་་་་་་་་་་་་་་་་་་་
་
་་་་
སྣོད་ཀྱི་ཆགས་ཚུལ་སྐོར་ལས།
༡ ཐེག་དམན་གྱི་ལུགས་ཐུན་མོང་དུ་བསྟན་པ། ་
༢ ཐེག་པ་ཆེན་པོའི་མདོ་ལས་གསུངས་ཚུལ་
༣ དཔལ་ལྡན་དུས་འཁོར་ལས་བསྟན་ཚུལ་
༩ སྔ་འགྱུར་ལུགས་ཀྱི་སྐུ་དང་ཞིང་ཁམས་བཤད་པ། ་་་
༥ རྫོགས་ཆེན་སྟོན་པ་བཅུ་གཉིས་བཤད་པ།་་་
པ བསྟན་པའི་བཙས་གསུམ་བཤད་པ། ་་་
༧ འོག་མིན་བཤད་པ། ་་་་་་་་
༨ མཁའ་སྤྱོད་ཆེན་པོ་བཤད་པ། ་་
༩ མཁའ་སྤྱོད་ཆུང་ངུ་བཤད་པ། ་
༡༠ ཡུལ་ཉི་ཤུ་རྩ་བཞི་བཤད་པ། །
༡༡ དུར་ཁྲོད་ཆེན་པོ་བརྒྱད་དང་རང་བྱུང་གི་མཆོད་རྟེན་བཤད་པ། ་་་་་་
༈ རྒྱ་གར་གྱི་གནས་ཆེན་སྐོར། །
༡༢ ཤཱཀྱའི་འབྱུང་བ་བརྗོད་པ།་་་
༡༣ གྲོང་ཁྱེར་སེར་སྐྱའི་གནས། །
༡༤ གྲོང་ཁྱེར་ཡངས་པ་ཅན། ་་༌་
༡༥ ལུམ་བི་ནིའི་ཚལ། ་་་་་་་་་
༡༦ རྡོ་རྗེ་གདན།་་་
༡༧རང་བྱུང་སྟོན་པའི་སྣང་བརྙན། ་
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་



སམས་བབསམ་བ
བ
གསས་བསམ་བསམ་བསམ་ས་བབས་
AAAAAAAAAAAAAA
AAAAAAAAAAக்க்க்க்க்க
ம்AAAAக்க்க்க்க
AAAAAAAAAAAAAகக்க்க்க்க
xx+scarissa
--
-
-
-
----
--
-
-----
--
-
-
---
-
་་་་་་་་་་་་་་་་་་་་་་་་་
༡༨ དུར་ཁྲོད་ཆེན་པོ་ཧ་ཧ་སྒྲོགས་པ། ་
༡༩ ཆུ་བོ་ནེ་ར་ཛྷ་ན། །
༢༠ དུར་ཁྲོད་ཆེན་པོ་བསིལ་བ་ཚལ། ་་་་་་་་
༢༡ བ་མེན་ལྔ་བརྒྱའི་འོ་མ་གསོལ་བའི་གནས། ་་
༢༣ ཆོས་རྒྱལ་མྱ་ངན་མེད་ཀྱི་རྒྱལ་ས། ་་
༢༤ ན་རོ་པའི་སྒྲུབ་ཕུག་
༢༥ དཔལ་ནཱ་ལེནྡྲ། ་་༌
༢༦ ཤིང་རྟ་འདྲེན་པའི་ཤུལ། ་་
༢༧ རྒྱལ་པོའི་ཁབ་དབྱེ་ཟླུམ་པའི་གནས།
༢༨ བཀའ་བསྡུ་དང་པོ་མཛད་པའི་ཡུལ། ་་་
༢༩ བྱ་རྒོད་ཕུང་པོའི་རི།་
༣༠ འཇིགས་སུ་རུང་བའི་དུར་ཁྲོད། ་་་
༣༡ ཝ་རཱ་ཎཱ་སི། ་་༌
༣༢ སྟོན་པ་བྱང་ཆུབ་རྗེས་འཁོར་ལྔ་སྡེས་ཐོག་མར་མཇལ་བའི་གནས། ་་་་་་་་
༣༣ མུ་ལ་གན་དྷ་ཀཱཌིའི་གཙུག་ལག་ཁང་།
༢༤ གྲོང་ཁྱེར་རྩ་མཆོག་གྲོང་། ་་
༣༥ ཀཽ་ཤམ་བྷི་
༣༦ མཉན་ཡོད།།
༣༧ ཡུལ་གསལ་ལྡན་ལྷ་ལས་བབས་པའི་གནས། ་་་་་
༣༨ ཡལ་སྲས་མཇལ་བའི་གནས།
ན
Exas
AAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAA .
་་་་་
་་་་་་་་་་་་་་་་་་་་་་་་་་་་་་་་་
་བསམ་པས་
ས
-------
མ
-
་་་་་་་་་་་་་་་་་་་་་་་་་་་་་་་་་་་་་་
བ་ ༡༠༡
་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་་་་ ༡༠༣
10



༡༢༠
ககககககககககக
க
கககAAAAAAAAAAAAAAAAAAAA
༡༡༦
སོ་་་་་་་་་་་་་་་་་་་
༥༧ ཨོ་རྒྱན་ཆེན་པོ་སྐུ་འཁྲུངས་པའི་ཡུལ།
༥༦ སིང་ག་ལའི་གླིང་། ་་་
༥༥ སི་ཡམ།
༥༤ འཇའ་བའམ་འབྲུའི་གླིང་། ་་་་་
h༦༦ བས
བསམསམས་སམ་སམ་
་་ ༡༡།
༨༦༦ .
aaaaaaaaaaaaaaaaaaaaaaககககககககககககககககககககககககககககaaaaaaaaaaக்ககககககககககக
lsb.t=.s.sg t»
Is.sgls. བོ་ཙམ་མ་ཚt.lz་ཟs th
༦
༦.
་བབས་བབས་བབས་བབས་བསབ་
مدد، اما
བསམ་བབས་བབས་བབས་བབ
བསམས་སམ་བསམ་བསམ༌བསམ་བསམ་བསམས་ནས་བསགས་སམ་མས༌བསམ་
པ པ 0 བབ་བབས་བབབབབབབབབབབབབ་
o༦༦ .
o༦
༥༡ རྡོ་འཇོག་གི་ཡུལ། ་་༌
༥༠ ར་མེ་ཤྭ་ར། ་་༌
༤༩ ལྷོ་ཕྱོགས་དཔལ་གྱི་རི།་་
༩༨ དཔལ་ལྡན་འབྲས་སྤུང་གི་མཆོད་རྟེན།
༤༧ ཤར་རྩ་མཆོག་གྲོང་། །
༤༦ བི་ཀྲ་མ་ཤི་ལའི་གཙུག་ལག་ཁང་། ་
ཨ་ཇན་ཏ།
༤༥
ཨེ་ལོ་ར། ་་་དང་་དང་་་
༩༤
༩༣ སན་ཇི། ་་༌་༌་་་
-
-
-
-
-
-
-
-
-
-
-
-
-
-
༧o༔
so
ககககககககககககககAAAAAAAAAAகககககககககககககLIAAAAAAAAAAAAAக்ககககககககககககககககககககககககக.
བ་ ༡༠༧
ད༠༦.
མ་མ་མ་་་་་་་་་མམ་
bo༦༠༠༠ཐམ་
-- 1༦.༤.u t)
AAAAAAAAA
A
AAAAAAAAAAAAAAAAAAAAAAAAAAAAAAAAAAAAAAAAAAAAAககககககககAAAAAAA
ho༦ བབ་བམ
கககககககககககககககக்ககAAAAAAAAAAAAAAAAAAAAAAAAAAAAAAAAAAAAAAAAAAAAAAAAக்ககககககககககககககக்கக்க
དེoཔ .༠༠༠༠༠༠༠༠་
༤༡ མཚོ་པདྨ།
༤༠ ཛ་ལན་དྷ་ར། ་་་་
༣༩ ཡུལ་བཅོམ་བརླག་
༡༠༣



་་་་་་༌ ༡༢༤
བས་སད་པས་དད་ ༡༢༦
EvE
་་་་་་་་་་་་་་་་་་བཅས་
༡༢༨
་་་་་་
་་་་་་་་་
''༡༣༠
༡༣༣
ས་སམ
ད༌བ་༡༣༌
ཁ་་་་་་་་་་་་་་་་
ད༌ ༡༢༥
་༌༡༣༦
་་་་་་་ ༡༣༦
༈ བལ་པོའི་ཡུལ་གྱི་གནས།
༥༨ མཆོད་རྟེན་ཆེན་པོ་འཕགས་པ་ཤིང་ཀུན།།
༥༩ སྟག་མོ་ལུས་སྦྱིན།
༦༠ མཆོད་རྟེན་བྱ་རུང་ཁ་ཤོར། ་་
པ༡ གླང་རུ་ལུང་བསྟན་སྐོར། ་་་
༦༢ མཚོ་རལ་གྲི། ་་་་་་་་་
༦༣ བལ་ཡུལ་ཡང་ལེ་ཤོད། ་་་
༦༤ ཨ་སུ་རའི་བྲག་ཕུག་
༦༥ ཕམ་མཐིང་རྡོ་རྗེ་ཕག་མོ། །
པ༦ བྲག་ཕུག་མཱ་ར་ཏི་ཀ ་་
༦༧ ཆུ་མིག་བྱང་ཆུབ། ་་་་
པར དུར་ཁྲོད་ལྷུན་གྲུབ་བརྩེགས། །
༦༩ ཙང་གི་ཁྱང་རང་བྱོན། ་་་
༧༠ ནོར་བུ་བརྩེགས་པའི་རི།།
༧༡ གཉན་ཤང་ཀུར་ཏི། ་་
༧༢ ཕག་མོའི་དུར་ཁྲོད། ་་
༧༣ ཕག་མོ་མངལ་ཆུ།།
༧༤ ཀླུ་གན་རྐྱལ། ་་༌་
༧༥ བོད་ཐང་མགོན་པོ། ་་
༧༦ གོ་བ་ཙནྟའི་གཙུག་ལག་ཁང་། ་་་
ELEELEGEGEGEBks
་་་་་ ༡༢༧
༡༣༨
ཅtses
" ༡༣༨
ད༌ ༡༣༩
༡༣༩
་་་་་་་་་་་་་་་་་་་་་་་་
་ ༡༤༠
་་་་་་་་་་་
་་་་་་་་་་་་་་
དང་ ༡༤༢
ད༌ ༡༤༢



rau་
༡༤༣
༡༤༤
༡༤༌
༡༤༦
་་་་་་་་་་་་་་
་་་་་་་་་་་་་་་་་་་་་་་་་་་་་་་་་་་
འདས་ ༡༤༧
ས་ ༡༤༧
་་་་་་་་་་་་་་་་་་་་་་་་་་་་་་་་་་་་་་་་་་་་
༡༤༧
༧༨ ས་ཐཾ་བི་ཧ་རའི་གཙུག་ལག་ཁང་། ་་
༨༠ མྱ་ངན་མེད་ཀྱི་མཆོད་རྟེན།་
༨༡ ཡེ་རང་གི་ཇོ་བོ་ཨ་ཀཾ་དང་བྷུ་ཁཾ་གཉིས། ་
༨༢ ཨེ་ཡི་གཙུག་ལག་ཁང་། ་་
༨༣ དབྱིག་གཉེན་མཆོད་རྟེན།
༨༤ སྟོན་པའི་བཞུགས་ཁྲི། ་
༨༥ ཀླུ་སྒྲུབ་ཀྱི་སྒྲུབ་ཕུག་
༨༦ མ་ཧེ་རྫི་བོ་སངས་རྒྱས་ཤུལ། ་་་
༨༧ འཇམ་དཔལ་མཆོད་རྟེན། ་་
༨༨ བལ་པོ་རྫོང་དུ་གྲགས་པའི་གནས།་་་
༨༩ དེ་སྦི་ཀོ་ཊི་ཞེས་པའི་གནས། །
༩༠ ལྷོ་ཕྱོགས་མོན་ཁའི་བྲག ་
༩༡ སྐུ་ཚབ་གཏེར་ལྔ།
༩༢ གུ་རུའི་གཏེར་ཚབ།
༩༣ ཅོང་ཞི་རང་བྱོན། ་
༩༤ གུ་རུའི་གསང་ཕུག་
༩༥ དོལ་པོ་ཤེལ་གྱི་རི་བོ། ་་
༡༤༨
་་་་་་་་་་་་་་་་་་་་་་་་་་་་་་་་་་་་་་་་་
༡༤༨
་་་་་་་་་་་་་་་་་་་་་་་
་ ་་་་་་་་་་
Ask
༡༥༠
བ་་་་་༌་་་
་ ་་་་་་་་་་་་་་་་
༡༥༠
་་་་་་་་་་་་་་་་་་་་་་་་་་་་་་་་་་་་་་་་་་་
༡༥༠
༡༥༡
༡༥༡
་་་་་་་་་་་་་་་་་་་་་་་་་་་་་་་་
ད་ ༡༥༢



༡༥༤
༡༥༤
hh༦ .༠༠༠༠མས
r+
++
+
++
+++++
+
++++
+
+
༡༥༦
༡༥༦
༈ འབྲུག་ཡུལ་གྱི་གནས།
༩༦ བུམ་ཐང་ཆོས་རྗེ་བྲག་
༩༧བུམ་ཐང་ཤུགས་བྲག་སེང་གེ་རྫོང་། ་
༩༨ མོན་ཁ་ནེ་རིང་སེང་གེ་རྫོང་། ་་༌་
༩༩ བྲག་དཀར་བཀྲ་ཤིས་ཆོས་རྫོང་། ་
༡༠༠ བདུད་འདུལ་སེང་གེ་རྫོང་། ་་
༡༠༡ ཁྱུང་ཆེན་ནམ་མཁའ་རྫོང་། ་་༌
༡༠༢ སྦས་གནས་རོང་མོ་སྟེང་། ་་་་་
༡༠༣ གནས་གསར་པདྨ་ཡངས་རྫོང་། ་
༡༠༤ སྟག་ཚང་སེང་གེ་བསམ་གྲུབ། །
༡༠༥ གནས་ཆེན་ར་རྒོད་བྲག་
༈ བོད་ཡུལ་གྱི་གནས།
༡༠༦ བོད་ཀྱི་སྣོད་བཅུད་སྐོཔྱ ་
༡༠༧ ལྷ་ལྡན་གཙུག་ལག་ཁང་། ་་་
བ་ ༡༥༧
བསམསམས་སམ་མ་བསམསམསམ་བསམ་བསམས་
Dh༦
EENERENE
EEEEEEEEEEEEEEEEEEEEEEE
༠༡༦ ་བ་
མས་མ་མས་བསམ་
༡༦༡
aaaaaaaaaaaaa4AAAAககககம்
AAAAAAAAAAAAAAAAAக்க
ཡ
»
བསམས་བསབབསམས་སམ་
མ་བསམས་
༌༌་་་་་་ ༡༦༧
AAககககககககககAAAAAAAAAAAAAAAAAAAAAAAAAAAAAAAAAAAAAAAAAAAAAAAAககககககககககககககககககக
བས་
༧a༦
ཡlsཅི.cE.gབྱ >ot
ཡ li༤༦་ཙྪ་བS.y ༧ot
haaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaa
༦༩༦ བསམ་
ས་བསམ་
༡༡༠ ཡུམ་བུ་བླ་མཁར། །
་ ༡༧༢
AAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAA
ཡ་ཡམ tr.letgoss.sges.i༤.s t༦༦
E༩༦ ༤
སམས་སམ
བ
༡༡༢ བསམ་ཡས་མཆིམས་ཕུ། "
་ ༡༧༣



Doy
க
கககககககககககககககககககககககககககககககககககககககககககககககககககககககககககககக
Pos
A05.
Maaககககககககககககககககககககககககககககக்ககககககaaaaaaaaAAAAAAகக்கடிக்ககககக
16
9
.
ககககககககககககககககககககககககககககககககககககககககககககககககககககககககககககககககக
406
aaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaa
...
ககககககககககககக்க்க்க்க்க்க்க்க்க்க்க்க
ம்
4.க்க்ககககககககககககககககககககககககaaaaaaaaaaaaaaaa
வா
aaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaa
D4G
கககககககககககககககககககககககககககக
Ims.
Sch
-- IPALLESEASNL OL
... Ith.G NIST La
--... IE. ANLEA SLC
-- SEeLL FES
-- IpUESS LEENS AG
- MEMEET MAS
--- I
- sleeve SAMPSEE PAIDENT
---
ILLIENSE
- Isles
--... A PEES 046
.LE.Ldle.neelimNEE MGG
ADU
- I**@UAssemi F
-I GIRHL.NALieRL SEMIPLEMEstan 964
-- ISS.LrLALINMINE MGG
-
L umb.iNmilPNS MGG
SELE.E.nan as
AAAAAAAAAAAAAAAAAAAAAAAAAAAAAA
AAAAAAAAககககககககக
.
AAAAAAAAகககககககககககககககககககககககககககககக்கAAAAAககககககககககககககககககககககககககம்
h
AAAAAAAAAAAAAAAAaaaaaaaaaaaaaaaaaaaaகககககககககaaaaaaaaaaaaaaaaaaaaaa
h96.
பகககககககககககககககககககககககககககககககககககககககககககAAAAAAAAAAAAAAAAAA
15
>
...aaaaaaaaaaaaaaaa
AAAAAAAAAAAAAAAAAAAAAAAAAAAAAA
AAAAAAAAA AAAAக்ககககககககககககககக
E
..
ககககககககககககககககககககககககககககககககககககககககககககககக.
>
..........
AAAAAAAAAAAAAAAகககேககககககககககககககககககககககககக.AAAAAAAAAAA
நாடு
aaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaaகககககககககக



བསམས་ནས་བསམ་བསམ༌བསམས་ནས་བསམ༌བབས་བབས་བསམ
༢༠༩
༢༡༣
"༢༡༩
༢༢༡
་་་་་་་་
་ ་་་་་་་་་་་་་
་་ ཀཀ2
་་་་་་་་་་་་་་་
་་་་་་་ ༢༣༢
བསམསམསམསམས་བབབས་བབསམས་ས་བབས་བསམ་བསམ་བསམ་
༢༣༥
་་་་་་་་་
་
༢༣༨
་་་་་་་་་་་་་
༡༣༢ སྦས་ཡུལ་པདྨ་བཀོད། ་་་་
༡༣༣ སྦས་ཡུལ་འབྲས་མོ་གཤོངས། ་་་་་་་་
༡༣༤ ཁམས་ཀྱི་སྲིང་མོ་རྫོང་། ་་་
༡༣༥ ཁམས་ཀྱི་གནས་ཆེན་ཉེར་ལྔ། ་་་་
་༡༣༦ ཁྱད་པར་གྱི་གནས་བཞི། ་་
༡༣༧ ཕྲིན་ལས་འགྲོ་འདུལ་སྤྲུལ་པའི་གནས་བརྒྱད།
༡༣༨ གསུང་གི་གནས་མཆོག་འོག་མིན་ཀརྨ།་་་
༡༣༩ ཐུགས་ཀྱི་གནས་མཆོག་ཙཱ་འདྲ་རིན་ཆེན་བྲག་
༡༤༠ ཕྲིན་ལས་ཀྱི་གནས་ཀཿཐོག་རྡོ་རྗེ་གདན། ་་་
༡༤༡ ཉག་ལྷང་བྲག་ནོར་བུ་ཡང་རྩེར། ་་་་་་་་་་་
༡༤༢ གཡུང་དྲུང་རྣམ་པར་བཀོད་པའི་གནས་མཆོག་
༡༤༣ པདྨ་ཤེལ་རི། ་་་་
༡༤༤ ཁྲོ་སྐྱབས་བདེ་ཆེན་གླིང་། ་་
༡༤༥ མཚོ་སྙིང་མ་ཧཱ་དེ་ཝ། ་་་
༡༤༦ བྲག་དཀར་སྤྲེལ་རྫོང་། ་་
༡༤༧ གངས་ལྗོངས་རིས་མེད་བླ་རུང་ཆོས་ཀྱི་གྲོང་ཁྱེར། ་་་་
རྒྱ་ནག་གི་གནས་ཆེན་ཁག
༡༤༨ རི་བོ་རྩེ་ལྔའམ་རི་བོ་དྭངས་བསིལ། །
༡༤༩ ཕུ་ཐོ་ཧྲན་ཏེ་པོ་ཏཱ་ལ།་ ་་་
༢༣༩
ས་བསམ
༢༤༢
་་་༌༢༤༥
་་་་་་་་་་་་་་་
་་་
་་་་་༢༤༧
༢༤༨
༢༤༩
་་
༢༥༡
•T，
༢༥༤
་་་་་་་་་་་་་་
་་
༢༥༩



༢༦༠
༡༥༠ གླང་ཆེན་འགྱིང་རི།་
༡༥༡ ཅུ་འུ་ཧ་ཧྲན། ་་་་
༡༥༢ ཤམ་བྷ་ལའམ་ཏ་ཟིག་གི་ཡུལ། ་་
” ༢༦༡
་་་་་་ ༢༦༢



༄༅། །སྐྱེ་འཆིའི་ཁམས་དང་མཛའ་བ་མ་ཡིན་སྟོབས་བཅུ་མི་འཇིགས་
རྩལ་རྫོགས་ཤིང་། །གདུལ་བྱའི་བློ་དང་མོས་པ་ཇི་བཞིན་གཟུགས་སྐུ་སྒྱུ་མའི་
རོལ་རྩེད་མཁན། །ལྷ་ཡི་ལྷར་གྱུར་རིག་གྲོལ་བརྒྱད་ལྡན་རྒྱལ་སྲས་འཕགས་
རྣམས་འབྱུང་བའི་ཞིང་། །རྣམ་འདྲེན་སྟོང་ལས་པད་དཀར་ལྟར་བསྔགས་ཐུབ་
དབང་མཆོག་ཁྱོད་སྐྱབས་སུ་བསྙེན།།
ཁྱད་པར་བོད་ཡུལ་སྨག་རུམ་བསལ་བའི་ཕྱིར།།
རྒྱལ་བསྟན་སྣང་བའི་སྒོ་ཆེན་འབྱེད་མཛད་པ།།
མཁན་སློབ་ལོ་པཎ་ཆོས་རྒྱལ་རིམ་བྱོན་སོགས།།
སྙིང་ནས་དྲན་ནོ་ཚེ་རབས་ཀུན་ཏུ་སྐྱོངས།།
གངས་ལྗོངས་བསོད་ནམས་དཔལ་དུ་ལེགས་ཁུག་པའི།།
ཀུན་མཁྱེན་རྗེ་དང་བདག་ཉིད་ཆེན་པོ་སོགས།།
ཐུབ་བསྟན་མཁའ་ལ་རྒྱུ་སྐར་ལྟར་བྱོན་པའི།།
རིས་མེད་བཤེས་གཉེན་ཚོགས་ལ་གུས་པས་འདུད།།
ཅེས་མཆོད་པར་བརྗོད་པའི་ཚིགས་སུ་བཅད་པ་དག་གིས་སྡུན་བསུས་ཏེ་སྣོད་ཀྱི་འཇིག་རྟེན་
ཆགས་ཚུལ་དང་འབྲེལ་གནས་དང་ཡུལ་གྱི་ཁྱད་པར་ངོ་མཚར་འགའ་ཞིག་གླེང་ལ། ཐེག་
པ་དམན་པའི་ལུགས་ཐུན་མོང་དུ་བསྟན་པ། ཐེག་པ་ཆེན་པོའི་ལུགས་བྱེ་བྲག་ཏུ་བཤད་པ།
ཞར་ལ་གནས་ཡུལ་གྲགས་ཆེ་བ་རྣམས་ཀྱི་ཁྱད་པར་བསྟན་པའོ། །



༈ དང་པོ་ཐེག་པ་དམན་པའི་ལུགས་ཐུན་མོང་དུ་བསྟན་པནི། །
དེ་ཡང་བྱང་ཆུབ་སེམས་དཔའ་རྣམས་ཀྱིས་ཞིང་སྦྱོང་བའི་སྨོན་ལམ་གྱི་མཐུ་དང་།
འགྲོ་བ་རྣམས་ཀྱི་སྤྱི་མཐུན་གྱི་ལས་ཀྱི་ནུས་པ་ལ་བརྟེན་ནས། བསྐལ་པ་སྔ་མ་རྫོགས་
པའི་འོག་ཏུ་སྟོང་པའི་བསྐལ་བ་བར་བསྐལ་ཉི་ཤུའི་ཡུན་འདས་པ་ན། ཕྱོགས་བཅུ་
སོ་སོ་ནས་རླུང་ལངས་པ་ཕན་ཚུན་ཤུགས་ཆེན་པོས་བརྡབ་ཅིང་འཕུལ་བ་ལ་བརྟེན་
ནས༑ རྡོ་རྗེས་ཀྱང་གཞིག་པར་མི་ནུས་པའི་སྲ་ཞིང་ཤིན་ཏུ་འཐས་པའི་རླུང་གི་
དཀྱིལ་འཁོར་ཆགས། དེའི་སྟེང་ནམ་མཁའ་ནས་སྤྲིན་སྟུག་པོ་གསེར་གྱི་གཉའ་
ཤིང་ལྟ་བུ་ལས་ཆར་གྱི་རྒྱུན་ཤིང་རྟའི་སྲོག་ཤིང་ཙམ་ནས་ཐིགས་པ་སྦོམ་པོའི་བར་
དུས་རིང་པོར་འབབ་པའི་རྐྱེན་གྱིས་རླུང་གིས་བསྐྱོར་བའི་ཚུའི་ཕུང་པོ་ཆེན་པོར་གནས་
པའི་དབུས་ནས་གསེར་གྱི་པདྨོ་སྟོང་ཤར་བ་ལ་གནས་གཙང་མའི་ལྷ་རྣམས་ཀྱིས་
མཐོང་བ་ན་སངས་རྒྱས་སྟོང་འབྱུང་བའི་ལྟས་སུ་ཤེས་ནས་ཨེ་མའོ་འདི་ནི་བསྐལ་
བ་བཟང་པོ་ཞིག་གོ །ཞེས་ཆེད་དུ་བརྗོད་པས་བསྐལ་པ་བཟང་པོར་གྲགས་སོ། །འདི་
ནི་སྙིང་རྗེ་པདྨ་དཀར་པོའི་མདོ་ལས་གསུངས་ཤིང་། ཡེ་ཤེས་རྒྱས་པའི་མདོ་ལས་
བསྐལ་པ་འདི་ལ་བསྐལ་པ་པདྨ་སྟོང་མཐོང་དུ་གསུངས་པའང་དེ་དང་མཐུན་ནོ། །དེ་
ལྟར་ཚུའི་ཕུང་པོ་ཆེན་པོ་རླུང་གིས་བསྲུབས་པའི་རྐྱེན་གྱིས་གསེར་གྱི་དཀྱིལ་འཁོར་
བྱུང་ངོ་། །དེའི་སྟེང་དུ་སྔར་བཞིན་ཆར་གྱི་རྒྱུན་བབས་པས་ཕྱིའི་རྒྱ་མཚོ་ཆེན་པོར་
གྱུར་པ་ལ་རིམ་བཞིན་མཚམས་མཚམས་སུ་རླུང་ལངས་པས་ཉེ་བར་བསྲུབས་པའི་



རྐྱེན་གྱིས་ཁམས་ཀྱི་བྱེ་བྲག་རབ་འབྲིང་ཐ་མ་གསུམ་དུ་རྣམ་པར་འཕེལ་བ་ལས།
ཁམས་རབ་ལས་དབུས་སུ་རིན་པོ་ཆེ་བཞིའི་རང་བཞིན་ཅན་གྱི་རི་རབ་ལྷུན་པོ་བྱུང་
ཞིང༑ འབྲིང་ལས་གསེར་གྱི་རི་བདུན། ཐ་མ་ལས་གླིང་ཕྲན་བརྒྱད་དང་གཞན་
མང་པོས་བསྐོར་བའི་གླིང་བཞི་དང་ལྕགས་རི་ཁོར་ཡུག་རྣམས་གྲུབ་བོ། །དེ་ལྟར་
ཡང་སློབ་དཔོན་དབྱིག་གཉེན་གྱིས། ས་བོན་རྣམ་པ་སྣ་ཚོགས་ཁོ་ནས་ཡོད་པའི་
ཆུ་དེ་དག་མཐུ་རྣམ་པ་དུ་མའི་བྱེ་བྲག་དང་ལྡན་པའི་རླུང་དག་གིས་བཤིག་པ་ན་རིགས་
དེ་དང་དེ་དག་ཏུ་འགྱུར་ཞེས་སོགས་རྒྱ་ཆེར་གསུངས་སོ། །རི་རབ་རི་བདུན་གླིང་
བཞི་ཁོར་ཡུག་དང་བཅས་པའི་རྩ་བ་ཆུ་མཚོར་དཔག་ཚད་བརྒྱད་ཁྲིར་ནུབ་ནས་དབང་
ཆེན་ལ་ཐུག་པར་གནས་ཤིང་། ལྷུན་པོ་མཚོའི་སྟེང་ནས་གྱེན་དུ་དཔག་ཚད་བརྒྱད་
ཁྲིར་འཕགས་ནས་གནས་སོ། །དེ་ལ་ལྷུན་པོ་ནི་བང་རིམ་བཞི་དང་ལྡན་པ་དབྱིབས་
གྲུ་བཞིར་འདུག་པ་སྟེ། ཤར་ཤེལ། ལྷོ་བཻ་ཌཱུར་ཡ། ནུབ་པདྨ་ར་ག བྱང་གསེར་
གྱི་རང་བཞིན་ཏེ་ཕྱོགས་སོ་སོའི་མདོག་ལྟར་ནམ་མཁའང་དེའི་ཁ་དོག་ཏུ་གསལ་
བར་སྣང་ངོ༌། །ལྷུན་པོ་ཉིད་ཆུ་ལ་ནུབ་པའི་མཚམས་ནས་བཟུང་བའི་ཕྱེད་མན་ཆད་
བང་རིམ་བཞི་བརྩེགས་ཀྱི་རྣམ་པས་བསྐོར་བའོ། །རི་རབ་དེའི་མཐར་དབྱིབས་
དེ་དང་མཚུངས་པར་ཡོལ་ཐབས་ཀྱིས་ཀུན་ནས་བསྐོར་བའི་གསེར་གྱི་རི་བདུན་ནི།
གཉའ་ཤིང་འཛིན། གཤོལ་མདའ་འཛིན། སེང་ལྡེང་ཅན། ལྟ་ན་སྡུག རྟ་རྣ།
རྣམ་འདུད། མུ་འཁྱུད་འཛིན་རྣམས་སོ། །དེ་དག་གི་བར་རྣམས་སུ་ཡན་ལག་



བརྒྱད་དང་ལྡན་པའི་ཆུས་གང་བ་ལ་རོལ་པའི་མཚོ་བདུན་དུ་གྲགས་སོ། །ཡན་ལག་
བརྒྱད་ནི། བསིལ་བ་དང་། ཞིམ་པ་དང་། ཡང་བ་དང་། འཇམ་པ་དང་། དྭངས་
བ་དང་། དྲི་ང་བ་མེད་པ་དང་། འཐུང་ན་མགྲིན་པ་ལ་མི་གནོད་པ་དང་། ལྟོ་བ་
ལ་མི་གནོད་པ་རྣམས་སོ། །རི་རབ་ཀྱི་ཕྱོགས་བཞི་ན། ཤར་ལུས་འཕགས་པོ།
ལྷོ་ཛམ་བུའི་གླིང་། ནུབ་བ་གླང་སྤྱོད། བྱང་སྒྲ་མི་སྙན་ཏེ་གླིང་ཆེན་བཞི། ཤར་
དུ་ལུས་དང་ལུས་འཕགས། ལྷོར་རྔ་ཡབ་དང་རྔ་ཡབ་གཞན། ནུབ་ཏུ་གཡོ་ལྡན་
དང་ལམ་མཆོག་འགྲོ། བྱང་དུ་སྒྲ་མི་སྙན་དང་སྒྲ་མི་སྙན་གྱི་ཟླར་གྲགས་པ་སྟེ་གླིང་
ཕྲན་བརྒྱད་དང་བཅས་པ་དེ་དག་གི་དབྱིབས་ནི་རིམ་པ་བཞིན། ཟླ་གམ། སོག་
ཁ༑ ཟླུམ་པོ། གྲུ་བཞིའི་རྣམ་པར་གླིང་ཆེན་བཞིའི་ངོས་སུ་ཡོད་ཅིང་། གླིང་
ཕྲན་བརྒྱད་ཀྱང་ཕྱོགས་མཚུངས་སུ་ཡོད་དོ། །མདོ་སྡེ་རྣམས་ལས་བཅུ་གཉིས་
པོ་ཁོ་ན་གཙོ་ཆེ་བའི་དབང་གིས་བསྟན་པར་མཛད་ཀྱི་གཞན་ཡང་། སིང་ག་ལ།
གསེར་གླིང་། ཟངས་གླིང་། ཐོ་གར་གླིང་། ཀམ་པོ་ཛི་ལ་སོགས་པ་འཛམ་བུའི་
གླིང་ཁོ་ནའི་འཁོར་དུའང་ཡུལ་ཆེན་བཅུ་དྲུག་ཡོད་པར་གནས་འཇོག་གི་མདོ་ལས་
གསུངས་ཤིང། གསང་བ་བསམ་གྱིས་མི་ཁྱབ་པའི་མདོ་ལས་ཡུལ་ཕྲན་སྟོང་ཡོད་
པར་བཤད་པ་སོགས་གླིང་བཞི་སོ་སོར་མིང་དང་ཚད་དབྱིབས་མ་ངེས་པའི་གླིང་
ཕྲན་དག་ནི་ཤིན་ཏུ་མང་བས་ཚད་བཟུང་གིས་མི་ལང་ངོ༌། །གླིང་དེ་རྣམས་ཀྱི་མཐའ་
བསྐོར་ཁོར་ཡུག་ཏུ་བསྐོར་བའི་རི་བོ་ཕྱིའི་ལྕགས་རི་ཞེས་བྱ་བ་ནི་ལྕགས་ལས་གྲུབ་



པ་རྡོ་སོལ་གྱི་རང་བཞིན་ཅན་ནོ། །གསེར་གྱི་རི་རྣམས་ཀྱི་ཕྱི་ནས་ཁོར་ཡུག་ལ་
ཐུག་པ་དེ་དག་གི་བར་གླིང་རྣམས་མ་གཏོགས་བ་ཚྭ་ཅན་གྱི་ཆུས་གང་བནི་བ་ཚྭ་ཅན་
གྱི་རྒྱ་མཚོར་གྲགས། དེ་དང་རྟ་གདོང་གི་རི་བོ་ཕྲད་པས་རྡོ་སོལ་ལས་འབར་བའི་
མེས་ཆུ་རྣམས་མཚམས་ལས་མི་འདའ་བར་སྐམ་པར་བྱེད་པའང་བཤད་དོ། །དེ་
ལ་ཛམ་བུའི་གླིང་གི་དབུས་འཕགས་པའི་ཡུལ་ནས་བྱང་དུ་རི་ནག་པོ་དགུ་འདས་པའི་
མཚམས་སུ་གངས་རི་སྟེ་རི་བོ་གངས་ཅན་ཞེས་བྱ་བ་ཡོད་ཅིང་། དེའི་བྱང་ན་རི་
བོ་སྤོས་ངད་ལྡན་པ་ཡོད། ཨུ་དུམ་ཝ་རའི་སྐྱེད་ཚལ་ཡང་ཕྱོགས་འདིར་ཡོད་པར་
བཤད༑ གཞན་ཡང་སྔོན་བྲམ་ཟེ་དུས་དཔོག་ཅེས་བྱ་བས་ལྷ་དང་འཁོར་ལོས་སྒྱུར་
བ་ཐོབ་བྱེད་ཀྱི་མཆོད་སྦྱིན་བྱས་པའི་འབྲས་ཁུ་དྲོན་མོ་ཕོ་བ་མ་དྲོས་པ་ལྟར་གྱུར་པ་
ལ་མ་དྲོས་པ་ཞེས་གྲགས་པ་ཀླུའི་རྒྱལ་པོ་མ་དྲོས་པ་གནས་པའི་མཚོ། སྨན་དང་།
རིན་པོ་ཆེ་དང་། ནགས་ཚལ་དང་། ཆུ་ཀླུང་ཐམས་ཅད་ཀྱི་འབྱུང་གནས་སུ་གྱུར་
པ་ཆུ་ཞེང་དུ་དཔག་ཚད་ལྔ་བཅུ་མཉམ་པ་ཡོད་དོ། །དེའི་ཕྱོགས་བཞི་ནས་ཁ་འབབ་
ཀྱི་ཆུ་བོ་བཞི་དང་། ཆུ་ཕྲན་ལྔ་བརྒྱ་ལྔ་བརྒྱ་དང་བཅས་ཕྱོགས་བཞིའི་རྒྱ་མཚོ་ཆེན་
པོར་འགྲོའོ། །མཚོ་དེའི་འགྲམ་ཉིད་དུ་ཛམབུ་བྲིཀ་ཞེས་བྱ་བའི་ཤིང་འབྲས་བུ་མངར་
བ་རྫ་མ་ཙམ་ཞིག་སྣང་བ་དེ་སྨིན་པ་དང་ཆུ་རུ་ལྷུང་བའི་སྒྲ་ལས་ཛམ་བུ་ཞེས་བྱ་བ་
བྱུང་ཞིང་། ཤིང་དེས་ཉེ་བར་མཚོན་པའི་གླིང་ཡིན་པས་ན་ཛམ་བུའི་གླིང་ཞེས་གྲགས་
ལ༑ འབྲས་བུ་དེ་ཀླུའི་རྒྱལ་པོ་རྣམས་ཀྱིས་ཉར་སྤྲུལ་ནས་ཟ་བར་བྱེད་ཅིང་། མ་



ཟོས་པ་རྣམས་ཛམ་བུའི་ཆུ་བོའི་གསེར་དུ་འགྱུར་བར་བཤད་དོ། །གླིང་གཞན་གསུམ་
ནི་ལུས་འཕགས་པོ་སོགས་རང་རང་གི་མིང་གིས་ཁྱད་པར་སྟོན་པ་སྟེ། ལུས་
ཆེས་ཁྱད་པར་དུ་འཕགས་པ་དང་། འདོད་འཇོའི་བ་ལས་ལོངས་སྤྱོད་ཀྱི་ཁྱད་པར་
དུ་མ་བྱུང་བ་དང་། ཀླུ་མ་རུང་བ་རྣམས་ཀྱིས་གཙེས་པའི་སྐྱོན་གྱིས་བར་བར་དུ་
ཉི་མ་སྤྲིན་གྱིས་གཡོགས་པ་འབྱུང་ཞིང་དེར་པི་ཝང་དང་། རྫ་རྔ་ལ་སོགས་པའི་
སྐད་མི་སྙན་པ་ཐོས་པའི་ཚེ་འདོད་པའི་ཡོན་ཏན་རྣམས་ལ་སྐྱོན་དུ་བགྲང་བ་ཙམ་ཡོད་
པའི་ཕྱིར་དེ་སྐད་དུ་གྲགས་སོ། །གླིང་བཅུ་གཅིག་པོ་དེ་དག་ལས་ཛམ་བུའི་གླིང་
གི་གླིང་ཕྲན་དུ་གཏོགས་པ་རྔ་ཡབ་གླིང་དུ་སྲིན་པོ་ཁོ་ན་གནས་ཤིང་། གཞན་རྣམས་
ལ་ནི་མིའི་འགྲོ་བ་གནས་པ་དང་། གླིང་ཕྲན་རྣམས་ནའང་གཙོ་བོའི་གླིང་ན་ཡོད་
པ་རྣམས་དང་ཕྱོགས་མཚུངས་ཙམ་ཡོད་པར་བཞེད་ལ། དུད་འགྲོ་ལ་སོགས་པའི་
གནས་གཞན་ནི་འདིར་བྲིས་པར་མི་ལངས་ཤིང་དགོས་པའང་མ་མཆིས་པས་སྐབས་
སུ་བབས་པའི་ཚེ་གཞན་ལ་བལྟའོ། །གཉིས་པ་ཐེག་པ་ཆེན་པོའི་ལུགས་ལ། མདོ་
ལས་བསྟན་པ་དང་རྒྱུད་ནས་བཤད་པ་གཉིས་ལས། དང་པོ་
༈ མདོ་ལས་བསྟན་པ་ནི། །
ཕལ་པོ་ཆེ་ལ་སོགས་པ་མདོ་སྡེ་རྣམས་ཀྱི་དགོངས་པ་ལྟར་ཐེག་ཆེན་ཐུན་མིན་གྱི་ལུགས་
བཤད་པ་ལ། དེ་ཡང་ནམ་མཁའི་དབྱིངས་ལ་མཐའ་དང་མུར་ཐུག་པ་མེད་ཅིང་
། སེམས་ཅན་གྱི་ཁམས་ཀྱང་དེ་བཞིན་དུ་མཐའ་མི་མངོན་པ་དང་། ལས་དང་



ཉོན་མོངས་པ་འཛད་པ་མེད་ཅིང་། དེ་ཉིད་དུ་རྒྱལ་བ་རྣམས་ཀྱི་ཟག་པ་མེད་པའི་
ཡེ་ཤེས་དང་ཐུགས་རྗེ་རྒྱུན་ཆད་པ་མེད་པ་ཆོས་ཉིད་ཀྱི་རྟེན་འབྲེལ་བསམ་གྱིས་མི་
ཁྱབ་པའི་མཐུས་ཉེ་བར་སྣང་བ། རྟེན་ཞིང་ཁམས་དང་བརྟེན་པ་སྐུའི་བཀོད་པ་བསམ་
བརྗོད་ལས་འདས་པ་མཐའ་དག་རྩོལ་མེད་ལྷུན་གྲུབ་ཏུ་ཤར་བ་དང་། འདུལ་ཐབས་
ཀྱང་ཐུན་མོང་དུ་སྣང་བའི་ཆོ་འཕྲུལ་ཆེན་པོ་བཞི་ལ་སོགས་པ་ཚད་བློ་ལས་འདས་
པ་སྟོན་པར་མཛད་པ། བདེ་བར་གཤེགས་པ་རྣམས་ཀྱིས་སོ་སོ་རང་གི་གཟིགས་
པའི་ཡུལ་ཆོས་ཐམས་ཅད་ཀྱི་དབྱིངས་དངོས་པོ་དང་མཚན་མའི་གནས་ལས་ཤིན་
ཏུ་འདས་པ། རྒྱར་མ་ཆད་ཅིང་ཕྱོགས་སུ་མ་ལྷུང་བ་དེ་ཉིད་ལས་རྣམ་པ་གཞན་དུ་
ཅུང་ཟད་ཀྱང་མི་འགྱུར་ཞིང་། རྫས་གཞན་གྱིས་དགོས་པའང་མ་མཆིས་བཞིན་
དུ་སངས་རྒྱས་རྣམས་ཀྱི་བྱིན་རླབས་དང་། བྱང་ཆུབ་སེམས་དཔའ་རྣམས་ཀྱི་ཞིང་
ཡོངས་སུ་སྦྱོང་བའི་སྨོན་ལམ་གྱི་ཁྱད་པར་དང་། སེམས་ཅན་རྣམས་ཀྱི་ལས་ཀྱི་
ཚོགས་མངོན་པར་བསགས་པ་དང་། ཆོས་ཉིད་ཀྱི་ས་རབ་ཏུ་ཐོབ་པ་སོགས་རྒྱུ་དང་
རྐྱེན་སྣ་ཚོགས་པས་ཞིང་ཁམས་རྒྱ་མཚོ་འབྱམས་ཀླས་པར་སྣང་བ་སྟེ། སངས་
རྒྱས་ཕལ་པོ་ཆེ་ལས། །སངས་རྒྱས་ཡེ་ཤེས་ཡུལ་ནི་བསམ་ཡས་པས། །བྱིན་
རླབས་རྣམ་འཕྲུལ་དེ་དག་འདི་ལྟ་བུ། །ཞིང་ཁམས་རྒྱ་མཚོ་བསྟན་པ་མཐའ་དབུས་
མེད༑ །རྣམ་པར་སྣང་མཛད་ཆོས་ཀྱིས་ཡོངས་སུ་སྦྱངས། །བྱང་ཆུབ་སེམས་
ནིཀུན་གྱི་བསམ་པ་བཞིན། །སྨོན་ལམ་རྒྱ་མཚོ་མཐའ་ཡས་རྣམ་སྦྱངས་ཤིང་། །སེམས་



ཅན་ལས་རྣམས་རྒྱ་མཚོ་མཐའ་ཡས་པས། །ཕྱོགས་ཀུན་ཞིང་རྣམས་རྒྱ་མཚོ་ཐམས་
ཅད་འབྱུང་། །ཞེས་གསུངས་པ་བཞིན་ནོ། །ཡང་འདི་ལྟར་གློ་བུར་གྱི་དྲི་མ་དབྱིངས་
རང་བཞིན་རྣམ་དག་ལ་བྲལ་བས་དབྱིངས་དང་ཡེ་ཤེས་དབྱེར་མེད་པར་རྟོགས་པའི་
ཐམས་ཅད་མཁྱེན་པ་གང་དུ་བརྙེས་པ་དེ་ཉིད་ཀྱི་ས་ལ་འོག་མིན་ཞེས་བརྗོད་པ་དེ་
ནི་གནས་དང་ཕྱོགས་གཅིག་ཏུ་ཆད་པ་མེད་པ་གང་ན་གཉིད་དུ་སོང་བའི་གནས་དེར་
རྨི་ལམ་གྱི་སྣང་བ་འབྱུང་བ་བཞིན་ནོ། །དེའང་གདུལ་བྱའི་འཁྲུལ་སྣང་བག་ཆགས་
ཀྱིས་མ་བསྡུས་པས་ཁམས་གསུམ་ལས་ཤིན་ཏུ་འདས་པ། རང་སྣང་རྣམ་པར་དག་
པའི་ཞིངཡེ་ཤེས་ཀྱི་གཞལ་ཡས་ཁང་ཕྱོགས་དང་རིས་སུ་མ་ཆད་ཅིང་བཀོད་པ་ཚད་
མེད་པ་དང་ལྡན་པ། རང་གི་ངོ་བོས་སྣང་བའི་ལོངས་སྤྱོད་ཡོངས་སུ་རྫོགས་པའི་
རྒྱན་ཡོ་བྱད་མཆོད་སྤྲིན་མཐའ་དག་ལྷུན་གྱིས་གྲུབ་པས་བར་མཚམས་མ་མཆིས་
པ་ལྷུན་གྲུབ་སྟུག་པོ་བཀོད་པའི་ཞིང་དེར་སངས་རྒྱས་རྣམས་ཀྱི་ལོངས་སྤྱོད་ལྷུན་གྱིས་
རྫོགས་པའི་སྐུ་རྣམ་པར་སྣང་མཛད་ཀུན་ཏུ་ཞལ་ཡེ་ཤེས་གངས་ཅན་མཚོའི་སྐུའི་
བ་སྤུའི་ཁུང་བུ་རེ་རེ་ལའང་བྱེ་བ་ཕྲག་བརྒྱའི་ཞིང་ཁམས་ཀྱི་བཀོད་པ་དང་ལྡན་ནོ།
།དེས་ན་རྡུལ་གཅིག་གི་སྟེང་ན་ཞིང་རྡུལ་གྲངས་སྙེད་ཀྱི་ཞིང་སྣང་བ། ཞིང་ཁམས་
རབ་འབྱམས་རྒྱ་མཚོ་སྐུ་གཅིག་ལ་རྫོགས་པ་དང་། སྐུ་གཅིག་ལ་སྐུ་རབ་འབྱམས་
རྒྱ་མཚོ་འདུ་བ་དང་། སྐུ་རེ་རེས་ཀྱང་སྐུ་དང་ཞིང་ཁམས་རྒྱ་མཚོར་ཁྱབ་པར་སྣང་
བ་སོགས་སྤྱོད་ཡུལ་ལས་འདས་པའི་ཆོ་འཕྲུལ་ཆེན་པོར་བཞུགས་པ་སྟེ། ཇི་སྐད་
26



དུ༑ དེ་ལྟར་མ་ལུས་ཕྱོགས་རྣམས་ཐམས་ཅད་དུ། །སྐྲ་ཙམ་ཁྱོན་ལ་དུས་གསུམ་
ཚད་རྙེད་ཀྱི། །སངས་རྒྱས་རྒྱ་མཚོ་ཞིང་རྣམས་རྒྱ་མཚོ་དང་། བསྐལ་པ་རྒྱ་མཚོར་
སྤྱོད་ཅིང་རབ་ཏུ་འཇུག །ཅེས་གསུངས་པས་སོ། །ཀུན་ཏུ་ཞལ་རྣམ་པར་སྣང་
མཛད་གངས་ཅན་མཚོའི་ཕྱག་མཐིལ་གྱི་རྡུལ་ཕྲན་གཅིག་གི་ནང་དུའང་འཇིག་རྟེན་
གྱི་ཁམས་དེ་བཞིན་གཤེགས་པའི་ཕྱག་གི་མཐིལ་གྱི་སྙིང་པོ་རབ་ཏུ་གནས་པ་ཞེས་
བྱ་བར། སྟོན་པའང་ཡེ་ཤེས་གངས་ཅན་མཚོ་ཉིད་དུ་བསྟན་ཏེ་རྣམ་པར་རོལ་པ་
བསམ་གྱིས་མི་ཁྱབ་པའི་གནས་འདི་ལྟ་བུ་ནི་སངས་རྒྱས་དང་ས་ཆེན་པོ་ལ་བཞུགས་
པའི་བྱང་ཆུབ་སེམས་དཔའ་རྣམས་ཀྱི་སྤྱོད་ཡུལ་ལོ། །འཇིག་རྟེན་གྱི་ཁམས་རྒྱ་
མཚོ་དེའི་ནང་དུ་ཆུད་པའི་འཇིག་རྟེན་གྱི་ཁམས་ཤིནཏུ་མང་པོའི་དབུས་སུ་སངས་
རྒྱས་རྣམ་པར་སྣང་མཛད་སྤྲུལ་སྐུའི་ཞིང་ཁམས་གཞི་དང་སྙིང་པོ་མེ་ཏོག་གིས་བརྒྱན་
པའི་ཞིང་འདི་ཉིད་གནས་པར་གསུངས་ལ། དེའང་གླིང་བཞི་རི་རབ་ཁོར་ཡུག་
དང་བཅས་པ་རླུང་དཀྱིལ་ནས་འོག་མིན་དང་སྲིད་རྩེ་ལ་ཐུག་གི་བར་གྱི་གནས་དེ་
ལ་གླིང་བཞི་པའི་འཇིག་རྟེན་གྱི་ཁམས་ཞེས་བྱ། དེ་ཉིད་སྟོང་དུ་བགྲངས་བ་སྟོང་
གི་ཚད་དུ་ལོངས་པ་ཁོར་ཡུག་གཅིག་གིས་སྐོར་བ་སྟོང་དང་པོ་དང་། དེ་དག་བསྡོམས་
པས་གཅིག་ཏུ་བརྩིས་པ་སྟོང་ལ་མུ་ཁྱུད་གཅིག་གིས་བསྐོར་བ་སྟོང་གཉིས་པ་དང་།
དེ་སྟོང་ལ་ཁོར་ཡུག་ཆེན་པོས་བསྐོར་བ་ནི་སྟོང་གསུམ་པ་སྟེ། གླིང་བཞི་པའི་འཇིག་
རྟེན་གྱི་ཁམས་བྱེ་བ་ཕྲག་བརྒྱ་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་



གཅིག་ཅེས་བྱའོ། །འདིར་མངོན་པ་བ་རྣམས་ཀྱིས་ཚངས་པའི་འཇིག་རྟེན་མན་
ཆད་བགྲངས་ཡང་། རྒྱ་ཆེ་རོལ་པ་དང་གསེར་འོད་ཀྱི་རྗེས་སུ་འབྲངས་ནས་བཀོད་
དོ༑ ༑དེ་ནས་རིམ་པར་གོང་ནས་གོང་དུ་དུང་ཕྱུར་ཕྲག་བཅུ་བཅུར་བསྒྲེས་པས་
འཇིག་རྟེན་གྱི་གྲངས་རྟོགས་པར་འགྱུར་ཏེ། དེའང་སྟོང་ཆེན་པོ་བྱེ་བ་ཕྲག་བརྒྱ་
ལ་རབ་འབྱམས་མཚམས་སྦྱོར་གྱི་འཇིག་རྟེན་དང་། དེ་བྱེ་བ་ཕྲག་བརྒྱ་ལ་རབ་
འབྱམས་རྒྱུད་ཀྱི་འཇིག་རྟེན་དང་། དེ་བྱེ་བ་ཕྲག་བརྒྱ་ལ་རབ་འབྱམས་རྒྱ་མཚོའི་
འཇིག་རྟེན་དང་། དེ་ལྟ་བུ་དུང་ཕྱུར་ཕྲག་བཅུར་ལོངས་པ་ན་གཞི་དང་སྙིང་པོ་མེ་
ཏོག་གིས་བརྒྱན་པའི་ཞིང་གཅིག་སྟེ། དེ་རྣམས་ཀྱང་སོ་སོར་རྒྱ་མཚོ་ཆེན་པོ་ལ་
བརྟེན་ཅིང་ཁོར་ཡུག་རེ་རེས་བསྐོར་བ་དང་། ཐམས་ཅད་ཀྱི་མཐར་ཁོར་ཡུག་
ཆེན་པོས་བསྐོར་བ་དང་བཅས་པ་སྟེ། དེ་ཙམ་ཞིག་ནི་མཆོག་གི་སྤྲུལ་པའི་སྐུ་གཅིག་
གི་གདུལ་ཞིང་ཡིན་ཀྱང་དབང་པོ་དམན་པའི་ངོར་སྟོང་གསུམ་ཙམ་དུ་གསུངས་སོ།
།གཞི་དང་སྙིང་པོ་མེ་ཏོག་གིས་བརྒྱན་པ་དེའི་ཁོར་ཡུག་ཆེན་པོའི་ནང་དུ་གངས་ཆེན་
མཚོའི་ཕྱག་གི་སྤོས་ཆུའི་རྒྱ་མཚོར་བརྗོད་དུ་མེད་པའི་སངས་རྒྱས་ཀྱི་ཞིང་རྡུལ་རྙེད་
ཀྱི་དབུས་སུ་སྤོས་ཆུའི་རྒྱ་མཚོའི་ལྟེ་བ་ཡིད་འོང་ལ་ནོར་བུ་པདྨ་ཆེན་པོ་བཞིས་བརྟེན་
པའི་འཇིག་རྟེན་གྱི་ཁམས་རྒྱུད་ཉི་ཤུ་རྩ་ལྔ་བརྩེགས་མར་གནས་པ། སོ་སོའི་བར་
དུ་ཞིང་གི་རྡུལ་ཕྲ་རབ་ཀྱི་འཇིག་རྟེན་བརྩེགས་མར་གནས་པས་མཚམས་ཆོད་པ།
དེ་དག་གི་དབུས་སུ་བཅུ་གསུམ་པ་མི་མཇེད་ཅེས་གྲགས་པའི་སྟོང་གསུམ་གྱི་འཇིག་



རྟེན་འདི་ཉིད་གནས་སོ། །དེ་ཡང་ཞིང་ཁམས་ཉི་ཤུ་རྩ་ལྔ་བརྩེགས་མར་ཆགས་
པའི་ཡས་མས་ནས་བགྲངས་པའི་བཅུ་གསུམ་པ་འདིནི་སྐུ་གསུང་ཐུགས་ཡོན་ཏན་
ཕྲིན་ལས་ལྔ་ལ་རེ་རེ་བཞིན་སྐུའི་སྐུ་ལ་སོགས་པ་ལྔ་ལྔར་བརྩིས་པས་ཞིང་འདི་བཅུ་
གསུམ་པ་ཐུགས་ཀྱི་ཐུགས་ཀྱི་གནས་ཏེ། གསང་སྔགས་ཀྱི་ཆོས་ལ་སྤྱོད་པའི་རྟེན་
འབྲེལ་དང་བྱིན་རླབས་ཁྱད་དུ་འཕགས་པར་གསུངས་སོ། །མི་མཇེད་ཅེས་པ་ནི་
ཞིང་འདིར་སྐྱེས་པའི་སེམས་ཅན་རྣམས་ཉོན་མོངས་པ་དང་སྡུག་བསྔལ་ལ་མི་མཇེད་
པའམ་དེ་དག་དང་འབྲལ་མི་ཤེས་པ་ཤིན་ཏུ་བརྟན་པ་སྟེ་སྲན་བཟོད་པའི་དོན་ཡིན་
ལ༑ ཞིང་འདིའི་བྱང་ཆུབ་སེམས་དཔའ་རྣམས་ཀྱང་སྙིང་སྟོབས་ལྷག་པར་བཟོད་
ཅིང་དཔའ་བ་ཕུལ་དུ་བྱུང་བས་དེ་ལྟར་དུ་གྲགས་སོ། །མི་མཇེད་ཀྱི་འཇིག་རྟེན་འདི་
ཁོ་ན་ལའང་། ཤར་ན་ཁེབས་ལྡན། ལྷོར་ལྷག་པ། ནུབ་ན་རྡུལ་བསལ། བྱང་དུ་
རྣམ་འབྱུང་། མཚམས་རྣམས་སུ་ཕན་བྱེད། ཀུན་སོང་། ཡོངས་སུ་དགའ་བ།
འཕོ་བྱེད། སྟེང་འོག་ཏུ་དབྱངས་སྒྲོགས་དང་མི་ཆེ་བ་ཞེས་བྱ་བ་ལ་སོགས་པ་སངས་
རྒྱས་ཀྱི་ཞིང་རྡུལ་བཅུ་གསུམ་གྲངས་རྙེད་ཀྱིས་ཀུན་ནས་རབ་ཏུ་བསྐོར་ཞིང་དབྱིབས་
ཟླུམ་པོ་རྡོ་རྗེའི་ས་མཚོན་ཅན། ཁ་དོག་སྣ་ཚོགས་པའི་རླུང་གི་དཀྱིལ་འཁོར་གྱིས་
བཟུང་བ་པདྨོའི་དྲྭ་བ་ལ་གནས་སོ། །སྟོང་གསུམ་འདིའི་སྟོན་པའང་ལོངས་སྐུ་སྣང་
མཛད་ཆེན་པོ་ལས་སྤྲུལ་པ། གཙང་མའི་གནས་ཀྱི་འོག་མིན་དག་ཏུ་ཁྱབ་པར་བཞུགས་
ཤིང་དབང་ཕྱུག་ཆེན་པོ་རྣམས་ཀྱི་དབུས་སུ་ཆོས་སྟོན་པར་མཛད་དོ། །དབུ་མ་
༡9



པ་ཆོས་བཤེས་ཀྱིས། སྐུ་འདིའང་སྨོན་ལམ་མམ་ཚོགས་ཀྱི་འཕེན་པའམ་བཞེད་
པ་ཙམ་གྱིས་ཕྱེ་བའི་འོག་མིན་གྱི་གནས་གཅིག་ཁོ་ནར་མངོན་པར་རྫོགས་པར་འཚང་
རྒྱ་བའི་ཕྱིར་རྣམ་པ་རབ་ཏུ་མང་པོའི་ལོངས་སྤྱོད་རྫོགས་སྐུ་འོག་མིན་ན་གནས་པ་
ནི་སྤྲུལ་པའི་སྐུ་འབའ་ཞིག་རྒྱ་ཆེན་པོར་སྣང་བར་ཟད་དོ། །ཞེས་བཤད་པས་སོ།
།མི་མཇེད་དེའི་དབུས་སུ་ཚུད་པའི་གླིང་བཞི་པའི་འཇིག་རྟེན་འདིནི་བརྩེགས་པ་དང་
ལྡན་པ་ཞེས་གྲགས་ལ། འདི་ཁོ་ན་ལའང་འདབ་ཆགས་སུ་ཤར་ནས་འོག་གི་བར་
རིམ་བཞིན་གླིང་བཞི་གཞན་པ། ཤིན་ཏུ་སྲུང་། དགའ་བ། བཟོད་དགའ། སྙིང་
པོ་དམ་པ། གཉེན་ལྡན། ས་བཟང་། སེང་གེ་ཡོད་པ། རྣམ་བསགས། ནོར་
འཛིན༑ འོད་འཕྲོ་ལྡན་ཞེས་པ་བཅུ་ཡིས་བསྐོར་བར་གསུངས་ལ། དེ་དག་གི་
ཆགས་འཇིག་ཀྱང་དུས་མཉམ་པར་བྱེད་དོ། །ཐེག་པ་ཐུན་མོང་དུ་ཡོངས་སུ་གྲགས་
པ་ནི་སྟོང་གསུམ་པའི་འཇིག་རྟེན་ཙམ་ཞིག་ཆགས་འཇིག་མཉམ་དུ་བྱེད་པར་བསྟན་
ཅིང་༑ གཞན་དུ་གཞི་དང་སྙིང་པོ་མེ་ཏོག་གིས་བརྒྱན་པའི་ཞིང་ཁམས་རྒྱ་མཚོ་
མཆོག་གི་སྤྲུལ་སྐུ་གཅིག་གི་གདུལ་ཞིང་དུ་གྱུར་པ་དེ་དག་དུས་མཉམ་པར་བྱེད་ཅེས་
གསུངས་སོ། །འོན་ཀྱང་འཕགས་པ་རྣམས་ཀྱི་ཡེ་ཤེས་ཀྱི་རང་སྣང་ལས་གྲུབ་པའི་
ལོངས་སྐུའི་ཞིང་དང་། བྱང་ཆུབ་སེམས་དཔའ་རྣམས་ཀྱིས་ཞིང་ཡོངས་སུ་སྦྱོང་
བའི་སྨོན་ལམ་དང་བསམ་གྱིས་མི་ཁྱབ་པའི་དགེ་བའི་རྩ་བའི་སྟོབས་ལས་བྱུང་བ་
མངོན་པར་དགའ་བ་དང་། བདེ་བ་ཅན་སོགས་དག་པའི་ཞིང་ཁམས་རྣམས་ནི་སངས་
30



རྒྱས་ཀྱི་འཕྲིན་ལས་མ་རྫོགས་ཀྱི་བར་དུ་ཆགས་འཇིག་བྱེད་པ་མ་ཡིན་ཞིང་། རྡོ་
རྗེ་གདན་དང་བྱ་རྒོད་ཕུང་པོའི་རི་ལ་སོགས་པའང་འཇིག་རྟེན་འདི་དང་མཉམ་དུ་
མི་འཇིག་སྟེ་སྣོད་བཅུད་ཡིན་ཀྱང་ཀུན་འབྱུངགི་འབྲས་བུ་མ་ཡིན་པའི་ཕྱིར་རོ། །འདི་
དག་ནི་མདོར་བསྡུས་པ་ཙམ་སྟེ། གཞན་ཡང་ཞིང་ཁམས་ཀྱི་ཁྱད་པར་སྣ་ཚོགས་
པནམ་མཁའི་དབྱིངས་ཐམས་ཅད་ཁྱབ་པར་བསམ་གྱིས་མི་ཁྱབ་པའི་ཚུལ་དུ་གནས་
པ་སྟེ། ལ་ལ་ཆགས་བཞིན་པ། ལ་ལ་གནས་བཞིན་པ། ལ་ལ་འཇིག་བཞིན་པ།
འགའ་ཞིག་སྟོང་པ་ལ་སོགས་དང་། རེ་འགའ་ཐུར་དུ་གནས་པ་དང་། ལ་ལ་གྱེན་
དུ་གནས་པ་དང་། གཞན་ཡང་སྣེལ་ཞི་དང་། སྤྱིའི་ཚུགས་དང་། ནར་མོ་སོགས་
དང་༑ ལ་ལ་ཟླུམ་པོ། ལ་ལ་ཟུར་གསུམ། ལ་ལ་གྲུ་བཞི། རེ་འགའ་ནོར་བུ་
དང་། པདྨ་དང་འཁོར་ལོ་ལ་སོགས་པའི་དབྱིབས་སུ་རྣམ་པར་གནས་པ་དང་། ངུར་
སྨྲིག་གི་རྒྱལ་མཚན་གྱི་འཇིག་རྟེན་ནས། པདྨོའི་དཔལ་གྱི་བར་འཇིག་རྟེན་བཅུ་
པོ་གོང་ནས་གོང་དུ་བཅུ་འགྱུར་གྱི་ཡོན་ཏན་མང་བ་དང་། མངོན་དགའ་དང་བདེ་
བ་ཅན་སོགས་རྒྱ་ཆེ་ལ་མི་མཇེད་ཀྱི་ཞིང་འདི་དང་དེ་ལས་ཀྱང་སངས་རྒྱས་སྐར་
མ་ལ་དགའ་བའི་ཞིང་མཐེ་བོང་ཅན་སོགས་ཤིན་ཏུ་རྒྱ་ཁྱོན་ཆུང་བ་དང་། མ་འོངས་
པར་མགོན་པོ་ཀུན་ཏུ་གཟིགས་ཀྱི་ཞིང་ཁམས་རྡུལ་བྲལ་ཡང་དག་བསགས་ལ་ཚད་
མེད་པར་བསྟན་པ་བཞིན་ཏེ། ཕལ་པོ་ཆེ་ལས། ཞིང་ཁམས་རྒྱ་མཚོ་ལ་ལ་དྲི་མེད་
འོད་ཅེས་ནམ་མཁའི་དབྱིངས་ན་གནས། །སྣང་བའི་སྙིང་པོ་འོད་ཅན་ནོར་བུའི་



རྒྱ་མཚོ་དག་ལ་ལེགས་པར་གནས། །ཞིང་རྣམས་རྒྱ་མཚོ་མཐའ་དང་དབུས་མེད་
རྒྱ་ཆེན་པདྨའི་རྒྱ་མཚོ་དག་ལ་གནས། །ཞེས་དང་། གཞན་ཡང་། ཞིང་རྣམས་
ལ་ལ་བསྐལ་བ་ཙམ། །ལ་ལ་བསྐལ་བ་བཅུ་པ་སྟེ། །ཞིང་རྣམས་ལ་ལ་རྡུལ་མཉམ་
པའི༑ །བསྐལ་བ་བྱེ་བར་བརྗོད་པ་ཡིན། །ཞེས་དང་། ཞིང་གི་རྒྱན་མང་བྱེ་བ་
ཡིས༑ །ཞིང་རྣམས་ལ་ལ་རྣམ་པར་བྲེས། །རྒྱན་དང་ཚུལ་རྣམས་ཐ་དད་པར།
།སྣ་ཚོགས་མིག་ཡོར་ལྟ་བུར་སྣང་། །ཞེས་དང་། ཞིང་རྣམས་ལ་ལར་སངས་
རྒྱས་མེད། །ཞིང་རྣམས་ལ་ལ་སངས་རྒྱས་བཅས། །ལ་ལའི་ཞིང་ན་སངས་རྒྱས་
གཅིག༑ །ལ་ལར་སངས་རྒྱས་མང་པོའོ། །ཞེས་སོགས་ཞིང་ཁམས་རབ་འབྱམས་
སྣ་ཚོགས་ཐ་དད་པར་གསུངས་བའི་ཕྱིར་ཉུང་ངུའི་ཚིག་གིས་བརྗོད་པར་མི་ནུས་
ཤིང་གཞལ་བར་ཡང་བློའི་ཡུལ་དུ་མ་གྱུར་ཏོ།། གཉིས་པ་རྒྱུད་ནས་བཤད་པ་
ལ༑ ཕྱི་འགྱུར་གསར་མ་དང་། སྔ་འགྱུར་རྙིང་མ་པའི་ལུགས་གཉིས་ལས། དང་
པོན།
༈ དཔལ་ལྡན་དུས་ཀྱི་འཁོར་ལོ་ལས།
མུ་སྟེགས་བྱེད་དང་ཉན་རང་སོགས་ཐེག་པ་ཐུན་མོང་བའི་འདོད་པ་ཕྱོགས་རེར་ཞེན་
པ་ཐམས་ཅད་བོར་ནས་ཕྱི་འཇིག་རྟེན་གྱི་ཁམས་དཔངས་སུ་དཔག་ཚད་འབུམ་ཕྲག་
བཞི༑ ནང་རྡོ་རྗེའི་ལུས་རང་ཁྲུ་བཞི་པ། གཞན་དཀྱིལ་འཁོར་གྱི་འཁོར་ལོ་བཞི་
ཆའི་ཚད་དུ་མཉམ་ཞིང་། དེ་ཁོ་ན་ཉིད་བསྙེན་སྒྲུབ་ཡན་ལག་བཞི་མ་རྡོ་རྗེ་བཞིའི་
32



གནད་བཅིངས་པས་སྦྱང་བྱ་གནས་སྐབས་བཞིའི་དྲི་མ་སེལ་བས་སྦྱང་འབྲས་དྲི་བྲལ་
གྱི་སྐུ་བཞི་མངོན་དུ་བྱེད་པའི་རྒྱུ་མཚན་ལས། དེ་དག་གི་དག་པ་གཅིག་ཏུ་སྦྱོར་
བའི་དབང་གིས་ཡུལ་དུས་ཀྱི་རྣམ་གཞག་འབྱུང་བའོ། །དེ་ཡང་ནམ་མཁའི་ཁམས་
ཀྱི་དབུས་སུ་རླུང་དཀྱིལ་མུན་པ་ཅན་རྔམས་སུ་དཔག་ཚད་སྟོང་ཕྲག་ལྔ་བཅུ་ཐམ་
པ༑ དེའི་སྟེང་ནས་རིམ་བཞིན་མེ་ཆུ་སའི་དཀྱིལ་འཁོར་རྣམས་ཀྱང་དབྱིབས་ཀུན་
ནས་ཟླུམ་པོ་ཚད་མཉམ་པ་སྟེ། ལུས་ཀྱི་རྐང་མཐིལ་ནས་རྐེད་པའི་བར་དུ་ཁྲུ་དོ་
ཡོད་པའི་མཐོ་རེ་ལ་དཀྱིལ་འཁོར་རེའི་དབང་དུ་བྱས་པའོ། །དེ་དག་གི་ཤར་ནུབ་
ལྷོ་བྱང་གི་ཐད་ཀ་སོ་སོའི་རྒྱར་ནི་རླུང་དཀྱིལ་དཔག་ཚད་བཞི་འབུམ། མེ་དཀྱིལ་
སུམ་འབུམ། ཆུ་དཀྱིལ་ཉིས་འབུམ། ས་དཀྱིལ་ཆིག་འབུམ་སྟེ་ཐམས་ཅད་ཀྱང་
ཀུན་ནས་ཟླུམ་པོའི་མཐའ་སྐོར་དུ་སོ་སོའི་རྒྱ་ཚད་སུམ་འགྱུར་རོ། །དེའི་སྟེང་དུ་
ལྷུན་པོ་འཕང་དུ་དཔག་ཚད་འབུམ་ཕྲག་གཅིག་གི་རྐེད་པ་ནས་མགྲིན་པའི་འོག་གི་
བར་ཁྲུ་གང་པ་སྟེ། དེ་ནི་གོ་ལའི་གཞི་འཁོར་བའི་གནས་སོ། །དེའི་སྟེང་རིམ་
བཞིན་ལྷུན་པོའི་མགྲིན་པ་སྟོང་ཕྲག་ཉེར་ལྔ་། ལྷུན་པོའི་གདོང་སྟོང་ཕྲག་ལྔ་བཅུ།
གཙུག་ཏོར་སྟོང་ཕྲག་ཉེར་ལྔ་སྟེ་བསྡོམས་པ་འབུམ་དུ་ལོངས་པ་ནི། གཟུགས་ཅན་
མིན་ཀྱང་ཡིད་གཟུགས་ལ་མགྲིན་པ་སོགས་ཀྱི་ཐ་སྙད་སྦྱར་བ་སྟེ་རྒྱུའི་ཁམས་ཇེ་འཕྲར་
གྱུར་པས་ས་ཆུ་མེ་རླུང་ནམ་མཁའ་ཚང་བ་དང་རིམ་པར་སྤངས་པའི་ཁམས་ལྔ་ལྡན་
ནས་ཉིས་ལྡན་གྱི་བར་སྟེ་ལུས་དང་སྦྱར་ན་མགྲིན་པ་སོར་དྲུག གདོང་པ་མཐོ་གང་



། སྐྲ་མཚམས་ནས་སྤྱི་གཙུག་གི་བར་སོར་དྲུག་སྟེ་ཀུན་དྲིལ་ཁྲུ་གང་བསྡོམས་པས་
ཁྲུ་དེ་ནི་རྐེད་པ་ནས་སྤྱི་གཙུག་གི་བར་དུའོ། །ལྷུན་པོའི་དབུས་ཀྱི་ཁ་དོག་ལྗང་གུ།
ཤར་སྔོན་པོ། བྱང་དཀར་པོ། ལྷོ་དམར་པོ། ནུབ་སེར་པོ་སྟེ་དེ་དག་ཀུན་ཀྱང་
རིན་པོ་ཆེའི་མརྒད། བཻ་ཌཱུརྱ། ཆུ་ཤེལ། པདྨ་རཱ་ག ཀ༽་ཏའི་རང་བཞིན་མཁའ་
རླུང་མེ་ས་ཆུ་དང་ཀུན་ཁྱབ་ཡེ་ཤེས་ཀྱི་ཁམས་ཏེ་དྲུག་འདུས་པས་ཁམས་རགས་པའོ།
།ལྷུན་པོའི་སྟེང་གི་རྒྱར་སྟོང་ཕྲག་ལྔ་བཅུ། ས་དཀྱིལ་དང་ཕྲད་མཚམས་ཀྱི་རྩ་བའི་
རྒྱར་སྟོང་ཕྲག་བཅུ་དྲུག་ཡོད་པས་དཀར་ཡོལ་བསླང་བ་ལྟར་གཡེལ་བའི་ཁ་མཚམས་
ནས་ཤམ་བུ་བཏགས་པ་བཞིན་ཕྱི་ནང་དུ་ཡོད་པའི་རྭ་ལྔ་ཟླུམ་པོར་ཕྱོགས་ཐམས་
ཅད་དུ་བསྐོར་ཞིང་འཕྱང་བ། ནང་མ་ལས་རིམ་བཞིན་ཕྱི་མ་རིང་བའི་རྭ་ཕྱི་མ་
དང་བསིལ་རིའི་རྩེ་སྙོམས་པས་འཆད་འགྱུར་གྱི་གླིང་ནང་མ་རྣམས་ལ་ཉི་ཟླའི་འོད་
མི་ཕོག་ཀྱང། དེར་གནས་པའི་མི་རྣམས་རང་འོད་ཀྱིས་འཚོ་བའོ། །ལྷུན་པོའི་
རྩ་བའི་ཕྱི་མཐར་དཔག་ཚད་སྟོང་ཕྲག་གཅིག་གི་རྒྱ་ཁྱོན་ཅན་གྱི་སྟེགས་བུ་རྡོ་རྗེའི་
ཁོར་ཡུག་གིས་བསྐོར་ཞིང་དེ་ནས་ལྷུན་པོའི་ཁ་ཁྱེར་ཟད་མཚམས་ཀྱི་བར་དཔག་
ཚད་སྟོང་ཕྲག་བཅུ་དྲུག་གི་ཆ་ལ་གླིང་མཚོ་རི་གསུམ་སྤེལ་མར་གནས་པའོ། །ལྷུན་
པོའི་ཕྱི་རོལ་རྭ་ལྔའི་འོག་ཏུ་ཆུད་པར་ནང་ནས་ཕྱི་རིམ་བཞིན། ཟླ་བ། དཀར་
པོ༑ རབ་མཆོག ཀུ་ཤ། མིའམ་ཅི། ཁྲུང་ཁྲུང་ཞེས་བྱ་བའི་གླིང་དྲུག་ཡོད་ཅིང་
། དེ་དག་གི་བར་དུ་ནང་རིམ་བཞིན། སྦྲང་རྩི། མར། ཞོ། འོ་མ། ཆུ། ཆང་



རྣམས་ཀྱི་རྒྱ་མཚོས་བསྐོར་བ། དེ་རེ་རེའི་མཐར་འཆིང་བྱེད་ཀྱི་རི་འོད་སྔོན། མན་
ར༈ མཚན་མོ། ནོར་བུའི་འོད། བྲེའོ། བསིལ་རི་སྟེ་རི་དྲུག་གིས་བསྐོར་བའོ།
།རི་གླིང་རྒྱ་མཚོ་སོ་སོའི་རྒྱ་ཚད་ནི་མཉམ་པར་དཔག་ཚད་བརྒྱད་བརྒྱ་བརྒྱད་ཅུ་རྩ་
བརྒྱད་དང་རྒྱང་གྲགས་གསུམ། གཞུ་འདོམ་ཆིག་སྟོང་བརྒྱད་ཅུ་གཅིག སོར་
མོ་བཅུ། ནས་ལྔ་དང་ནས་འབྲུ་གསུམ་ཆ་གཅིག་རྣམས་ཡོད་དོ། །དེ་ལྟར་བསིལ་
རི་ཕན་ཆད་ནི་ལོངས་སྤྱོད་ཀྱི་ས་པ་ཞེས་བྱ་ཞིང་། བསིལ་རིའི་ཕྱི་མཚམས་ནས་
ལན་ཚའི་རྒྱ་མཚོ་ལ་ཐུག་གི་བར་གྱི་གླིང་བདུན་པོ་ནི་འཛམ་གླིང་ཆེན་པོ་ལས་ཀྱི་ས་
པར་གྲགས་པ་སྟེ་ཞེང་དུ་དཔག་ཚད་ཉི་ཁྲི་ལྔ་སྟོང་ཡོད་ཅིང་ཕྱོགས་མཚམས་སུ་མཉམ་
པར་དུམ་བུ་བཅུ་གཉིས་སུ་གནས་པས་ཀུན་ནས་ཟླུམ་པོར་གྱུར་པ། དེའི་མཐར་
ལན་ཚྭའི་རྒྱ་མཚོ་རྒྱ་ཚད་འབུམ་ཕྲག་ཕྱེད་པ་དང་ལྡན་པས་བསྐོར་བའི་མཐར་རི་
བདུན་པ་རྡོ་རྗེའི་ཁོར་ཡུག་ཆེན་པོ་སྟེ། མེ་དཀྱིལ་གྱི་ལྷག་མས་བསྐོར་བ་ལ་རྟ་གདོང་
གི་མེ་ཞེས་བཏགས་ཤིང་དེའི་མཐར་རླུང་དཀྱིལ་གྱི་ལྷག་མས་བསྐོར་བ། དེ་གཉིས་
ཀྱི་རྒྱ་ཚད་འབུམ་ཕྲག་ཕྱེད་པར་མཉམ་པ་སྟེ། རླུང་མེ་ཆུ་སའི་དཀྱིལ་འཁོར་བཞི་
གཅིག་གི་ནང་དུ་ཆུད་པའི་སོ་སོའི་མུ་ཁྱུད་གྱེན་དུ་ལངས་པ། སྟེང་ནས་ཐམས་
ཅད་ཀྱི་ཁ་མཚམས་ངོས་མཉམ་པར་གྱུར་པ་ཡིན་ཞིང། དེ་ལྟར་སྲིད་རྩེ་ནས་རླུང་
དཀྱིལ་བར་དུ་ཆུ་ཞེང་གབ་པར་གནས་པའི་ཕྱི་རོལ་དུ་སྟོང་པ་གཅིག་པུ་རྡུལ་མུན་
སྙིང་སྟོབས་ཀྱི་ཡོན་ཏན་མེད་པའོ། །གླིང་བདུན་པ་འཛམ་གླིང་ཆེན་པོ་ལས་ཀྱི་ས་
35



པ་ལ་དུམ་བུ་བཅུ་གཉིས་སུ་བཅད་པའི་དུམ་བུ་སོ་སོར་རྒྱ་མཚོ་དང་འབྲེལ་བའི་ཆུ་
བོ་ཆེན་པོ་རྣམས་ཀྱིས་བསྐོར་བའི་ཕྱོགས་བཞིའི་དབུས་སུ་ཤར་དུ་རླུང་གི་རང་བཞིན་
གྱི་གླིང་ཟླ་གམ། ལྷོར་མེ་ཟུར་གསུམ། ནུབ་ཏུ་ཆུ་ཟླུམ་པོ། བྱང་དུ་ས་གྲུ་བཞི་
རྣམས་རྒྱ་ཚད་རིམ་བཞིན་དཔག་ཚད་བདུན་སྟོང་། བརྒྱད་སྟོང་། དགུ་སྟོང་།
ཁྲི་ཕྲག་རྣམས་སུ་ཡོད་པའི་གླིང་ཆེན་པོ་རེ་རེ་ལ་གླིང་ཕྲན་གཉིས་རེས་བསྐོར་ནས་
ཟླུམ་པོ་པདྨའི་འདབ་མ་ལྟར་གནས་སོ། །དེ་ནས་ལྷོ་གླིང་གསུམ། ནུབ་གླིང་གསུམ།
བྱང་གླིང་གསུམ། ཤར་གླིང་གསུམ་རྣམས་སུ་འགྱུར་བའི་ཚེ། དེ་རྣམས་ཀྱི་མིང་
ཡང་། ལྷོ་གླིང་ཤར་མ་དང་དབུས་མ་དང་ནུབ་མ་ཞེས་འདོགས་ཀྱི། མངོན་པ་
ལྟར་རྔ་ཡབ་ལ་སོགས་པའི་མིང་དང་། གླིང་གཡོག་ཆུང་བ་སོགས་འདིར་མི་བཞེད་
དོ༑ །དེ་ལ་ལྷོ་གླིང་གསུམ་ལ་འཛམ་གླིང་ཆུང་ངུ་ཞེས་བཤད་པའི་ལས་ས་དུམ་
བུ་གསུམ་གྱི་ལྷོ་གླིང་དབུས་མ་འདི་ལ་ཡུལ་དྲུག་ཡོད་པའི་དང་པོ་བྱང་ཆུབ་སེམས་
དཔའ་རྣམས་ཀྱིས་རྟེན་གང་ལ་རྡོ་རྗེ་ལྟ་བུའི་ཏིང་ངེ་འཛིན་བསྐྱེད་པར་མཛད་པའི་
གནས་རྡོ་རྗེ་གདན་དང་བཅས་པའི་མ་ག་དྷ་དང་། ཡངས་པ་ཅན། མཉན་ཡོད།
འཁོར་མོ་འཇིག གནས་བཅས། རྩམ་པ་ཀ་སྟེ་གྲོང་ཁྱེར་དྲུག་དང་། བྷངྒ་ལ།
ཀོ་ཤམ་བྷི། ཀསྨི་ར་ལ་སོགས་པའི་ཡུལ་འཁོར་མང་པོས་གང་བ་འཕགས་པའི་
ཡུལ་དང་། དེ་ནས་བྱང་དུ་རིམ་བཞིན་བྱང་ཆུབ་སེམས་དཔའ་འཇིག་རྟེན་དབང་
ཕྱུག་གིས་བདག་གིར་བཞེས་པའི་ཡུལ་བོད་ཀྱི་ལྗོངས་དང་། འཕགས་པ་ཤཱ་རིའི་
36



བུ་སོགས་ཀྱིས་མཚོ་དྲལ་ནས་ཡུལ་དུ་གྱུར་ཅིང་། མཆོད་རྟེན་གོ་མ་ས་ལ་བན་བཞུགས་
པའི་གནས་ལི་ཡུལ་དང་། རི་བོ་རྩེ་ལྔ་ལ་སོགས་པ་རི་བོ་ཆེན་པོ་བཞིས་བརྒྱན་ཅིང་
འཕགས་པ་འཇམ་དཔལ་བྱིས་པ་གཞོན་ནུའི་ཚུལ་གྱིས་བཞུགས་པའི་ཡུལ་རྒྱ་ནག་
དང༑ བྱང་ཆུབ་སེམས་དཔའ་དང་ཁྲོ་བོའི་དབང་པོ་རྣམས་ཀྱི་སྤྲུལ་པ་ཆོས་རྒྱལ་
རིགས་ལྡན་སུམ་ཅུ་རྩ་གཉིས་ཀྱིས་བསྐྱངས་ཤིང་ཀ་ལཱ་པ་གཙོ་བོར་གྱུར་པའི་གྲོང་
ཁྱེར་བྱེ་བ་ཕྲག་དགུ་བཅུ་རྩ་བདུན་དང་ལྡན་པའི་ཡུལ་ཤམ་བྷ་ལ་དང་། ཡུལ་དེའི་
བྱང་ཕྱོགས་གངས་རིའི་མུ་འཁྱུད་དང་འབྲེལ་ཞིང་འཛམ་གླིང་འདིའི་བྱང་ཟུར་དུ་
ཡོད་པའི་གངས་རི་ཆེན་པོ་སྟེ་གངས་ལྡན་རྣམས་གནས་སོ། །ལུགས་འདིས་བཅུད་
ཀྱི་སེམས་ཅན་ཆགས་ཚུལ་ནི་དགོས་པ་ལྷག་པོར་མ་མཆིས་པས་བཏང་སྙོམས་སུ་
བཞག་གོ། །
གཉིས་པ་འོད་གསལ་རྡོ་རྗེ་རྩེ་མོའི་ལུགས་ཀྱི་སྐུ་དང་ཞིང་ཁམས་ཀྱི་ཁྱད་པར་བསྟན་
པ་ལ། དངོས་དང་། ཞར་ལ་འོག་མིན་དང་། མཁའ་སྤྱོད་ཀྱི་དབྱེ་བ་བཤད་པ་
གཉིས་ལས། །དང་པོ་
༈ སྐུ་དང་ཞིང་ཁམས་བཤད་པ།
དེ་ཡང་འཁོར་འདས་གང་དུ་ཡང་མ་ཕྱེས་ཤིང་གྲོལ་བ་དང་འཁྲུལ་བ་མ་མྱོང་བའི་
སྔོན་རོལ་དུ། སྟོན་པ་ཀུན་ཏུ་བཟང་པོ་ཉིད་དབྱིངས་རང་བྱུང་གི་ཡེ་ཤེས་བདེ་བར་
གཤེགས་པ་གདོད་མའི་གཞི་ལས་གཞི་སྣང་དུ་ཤར་ཏེ། རང་བྱུང་རིག་པའི་ངོ་བོ་



གཞི་ཐོག་ཏུ་སད་དེ། ལྷུན་གྲུབ་རིན་པོ་ཆེའི་སྦུབས། གདོད་མའི་གནས་ལུགས་
གཞོན་ནུ་བུམ་པའི་སྐུའི་བཙན་ས་ཟིན་ཏེ་ཕྱིར་སྣང་ཡོན་ཏན་ཐམས་ཅད་འཆར་བའི་
གཞིར་གྱུར་པ་ནང་གསལ་ཕྲ་བའི་ཡེ་ཤེས་དྲི་མ་མེད་པ་ཆོས་ཀྱི་སྐུའི་རང་བཞིན་དུ་
བཞུགས་སོ། །དེ་ཉིད་ཀྱི་རྩལ་ལས་རང་སྣང་ཡེ་ཤེས་ལྔས་གདལ་བའི་ཞིང་ཁམས་
ལྷུན་གྲུབ་སྟུག་པོ་བཀོད་པའི་དཀྱིལ་འཁོར་ནམ་མཁའི་མཐའ་ཀླས་པར་ཤར་བ་རང་
སྣང་ལོངས་སྤྱོད་རྫོགས་པའི་སྐུ་རིགས་ལྔའི་ཚོམ་བུ་ངེས་པ་ལྔ་ལྡན་གྱི་བདག་ཉིད་
སྐུ་དང་ཡེ་ཤེས་ཐ་མི་དད་པའི་རོལ་པ་ཆེན་པོའི་ངང་ནས་འགྲོ་བའི་ཁམས་ཚད་མེད་
པ་གཡོ་བ་རྣམས་ལ་གཟིགས་ཏེ། རང་སྣང་ལོངས་སྐུའི་སྣང་ཆ་ལས་རིགས་ལྔའི་
རྒྱལ་བ་གངས་ཆེན་མཚོའི་སྐུ་ནམ་མཁའི་མཐའ་ཀླས་པར་བཀོད་པ་རྣམས་ཀྱི་ཕྱག་
རྒྱ་འཁོར་ལོ་ལ་སོགས་པའི་ཁོང་གསེང་གི་གནས་ཀྱི་པདྨ་དང་། བ་སྤུའི་ཁོང་བུ་
རེ་རེ་ལའང་སྤོས་ཆུའི་རྒྱུན་གངས་ཆེན་མཚོ་འབབ་པའི་དབྱིངས་ན་ས་ཆུ་མེ་རླུང་
འབྱུང་བ་བཞིའི་རྡུལ་ཕྲ་རབ་ཇི་སྙེད་པའི་གོ་ཐམས་ཅད་ན་སངས་རྒྱས་ཀྱི་བྱིན་རླབས་
དང་འགྲོ་བའི་ལས་ཀྱིས་རང་སྣང་བའི་ཞིང་ཁམས་ཆེན་པོ། ཟླུམ་པོ། གྲུ་བཞི།
ནར་མོ་ལ་སོགས་པ་གཟུགས་དབྱིབས་རྒྱ་ཚད་བཀོད་པ་བསམ་གྱིས་མི་ཁྱབ་ཅིང་
ཚད་མེད་པ་བཀོད་དེ་ཆོས་ཀྱི་དབྱིངས་དང་ནམ་མཁས་གང་དུ་ཁྱབ་པ་དེ་ཙམ་དུ་སྐུ་
གསུང་ཐུགས་ཡོན་ཏན་ཕྲིན་ལས་ཀྱི་རྩལ་ལས་ཞིང་ཁམས་དང་སྐུ་ཡིས་ཁྱབ་པར་
གཏམས་ཤིང་རྟག་པ་རྒྱུན་གྱི་འཁོར་ལོར་འགྲོ་བའི་དོན་མཛད་པ་ནི་ཐོག་མའི་མགོན་
38



པོ་གཅིག་གི་གདུལ་ཞིང་སྟེ། ཐོག་མ་འདི་ཙམ་ནས་བྱུང་མཐར་འདི་ཙམ་ན་རྫོགས་
ཞེས་མུ་དང་མཐའ་གཞལ་བར་མི་ནུས་སོ། །དེ་དག་ཀྱང་སངས་རྒྱས་སྐུ་གསུམ་
གྱི་སྣང་བ་ལ་ཞིང་ཁམས་བྱེ་བྲག་གསུམ་དུ་གྱུར་ཏེ། ཆོས་སྐུའི་དུས་སུ་འོད་གསལ་
རྡོ་རྗེ་སྙིང་པོའི་ཞིང་དང་། རང་སྣང་ལོངས་སྐུའི་དུས་སུ་ཚངས་པ་རྔ་སྒྲའི་ཞིང་
དང༑ སྤྲུལ་སྐུའི་དུས་སུ་ཚངས་ཆེན་གྱི་བསྐལ་པ་ཞེས་བྱ་ལ། དེ་དག་གི་རྡུལ་ཕྲ་
བ་སྐྲ་རྩེ་ཙམ་གྱི་ཁྱོན་ལའང་གདོད་མའི་མགོན་པོ་ཉིད་ཀྱི་སྤྲུལ་པ་དུས་གསུམ་དུ་བྱོན་
པ་རྡུལ་ཕྲན་ཚད་སྙེད་ཀྱི་གྲངས་དང་མཉམ་ཞིང་། སེམས་ཅན་གྱི་ཁམས་ཚད་མེད་
པ་རྣམས་ལ་བདེ་བར་གཤེགས་པའི་རྣམ་འཕྲུལ་ཟད་མི་ཤེས་པ་དང་། བྱང་ཆུབ་
སེམས་དཔའ་རྣམས་ཀྱིས་ཞིང་སྦྱོང་བའི་སྨོན་ལམ་གྱི་མཐུ་དང་། རྒྱུ་དང་རྐྱེན་
གྱི་རྣམ་པ་མང་པོ་རབ་ཏུ་ཚོགས་པ་སྟེ། དེ་ལྟར་ན་གདོད་མའི་མགོན་པོ་ཀུན་ཏུ་བཟང་
པོའི་མཛད་པ་ཇི་སྙེད་པ་ཐམས་ཅད་ཞིང་འདིར་རྒྱ་ཆེ་ལ་རྒྱུན་མི་ཆད་པར་བསྟན་
པ་ཡིན་ནོ། །ཐོག་མའི་མགོན་པོའི་ཐབས་ལ་མཁས་པའི་སྒྱུ་འཕྲུལ་ཙམ་ལས་ཐ་
མི་དད་ཅིང་གསང་སྔགས་ཀྱི་རྒྱུད་ཕལ་མོ་ཆེར་སྟོན་པ་རྡོ་རྗེ་འཆང་དང་། སྙིང་
ཐིག་ཡང་གསང་གི་རྡོ་རྗེའི་གནས་ཟབ་མོ་སྟོན་པ་ལ་ཀུན་ཏུ་བཟང་པོ་དང་། གཞན་
དུ་དམ་པ་དང་པོའི་སངས་རྒྱས་དང་། རྡོ་རྗེ་སེམས་དཔའ་སོགས་མཚན་གྱི་རྣམ་
གྲངས་དུ་མར་བསྙད་པ་རིགས་བརྒྱའི་དཀྱིལ་འཁོར་རྒྱ་མཚོ་རྣམས་སུ་འཁོར་ལོའི་
མགོན་པོའི་སྐུར་སྣང་བ་སྟེ། རྟོག་བསྡུས་ལས། སེམས་དཔའ་ཐོག་མ་མཐའ་
39



མ་མེད། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་གྱི་བདག རྡོ་
རྗེ་སྙིང་པོ་གཙོ་བོའི་གཙོ། །ཐོག་མ་མཐའ་མ་མེད་ཕྱིར་ཡང་། །དམ་པའི་དང་
པོ་ཞེས་འདོད་དེ། །འཁོར་ལོ་ཀུན་གྱི་གཙོ་ཕྱིར་ན། །དམ་པ་དམ་པའི་དབང་ཕྱུག་
ཡིན༑ །ཞེས་གསུངས་སོ། །དེ་ལས་ལོངས་སྤྱོད་རྫོགས་པའི་སྐུ་རྒྱན་དང་ཁ་དོག་
གི་འཁོར་ལོ་རང་བྱོན་ཅིང་དེ་ཉིད་ཀྱི་ངང་ལས་རང་སྣང་གི་རྒྱལ་བ་རིགས་ལྔའི་དཀྱིལ་
འཁོར་གྲངས་ལས་འདས་པའི་སྤྲིན་རང་བྱུང་དུ་བཀོད་ཅིང་། སྣང་ཆ་ལས་མཚན་
དང་དཔེ་བྱད་ཡོངས་སུ་རྫོགས་པ་སྟོན་པ་རྡོ་རྗེ་འཆང་གསང་གསུམ་མི་ཟད་པ་རྒྱན་
གྱི་འཁོར་ལོའི་མཛད་པ་སུམ་ཅུ་རྩ་དྲུག་ལ་དབང་འབྱོར་བ་དང་། ཆོས་ཀྱི་སྐུ་ཆེན་
པོ་ནང་གསལ་ཆོས་ཉིད་ཀྱི་ངང་དུ་བཞུགས་པ་དེ་ཉིད་ཕྱིར་གསལ་དུ་ཡེ་ཤེས་ཀྱི་སྣང་
ཆ་སྐུ་དང་ཞིང་ཁམས་ཚད་མེད་པ་ལ་ལོངས་སུ་སྤྱོད་པ་ནི་ཕྱེད་སྣང་ལོངས་སྐུ་ཞེས་
བྱ་བ། རྣམ་པར་སྣང་མཛད་གངས་ཆེན་མཚོའི་ཕྱག་གི་མཐིལ་ན་པདྨའི་སྡོང་པོ་
སྐྱེས་པའི་འདབ་མ་དང་ཟེ་ཕོལ་རྣམས་ལ་ཞིང་ཁམས་ཉི་ཤུ་རྩ་ལྔ་རེ་བརྩེགས་མར་
གནས་ཤིང་ཞབས་ཀྱི་སྐྱིལ་ཀྲུང་མན་ཆད་ལས་སྤོས་ཆུའི་རྒྱུན་དཔགཏུ་མེད་པ་འབབ་
པ་དག་ཏུའང་ཞིང་ཁམས་དྲུག་ཅུ་རེ་ཡོད་པ་དེ་རྣམས་སུ་ངེས་པ་ལྔ་ལྡན་གྱི་རིགས་
ལྔའི་རྒྱལ་བ་མཚན་དང་དཔེ་བྱད་རྒྱ་མཚོའི་བདག་ཉིད་རྟག་པ་རྒྱུན་གྱི་འཁོར་ལོར་
ལོངས་སུ་སྤྱོད་པ་བགྲངས་ཀྱིས་མི་ལངས་བར་བཀོད་པ་དེ་དག་ནི་ཡེ་ཤེས་གངས་
ཆེན་མཚོའི་ཞིང་དང་སྐུའི་བཀོད་པ་ལོངས་སྐུ་ཆེན་པོའི་མཚན་གཞི་སྟེ། དེ་དག་



རྡུལ་གཅིག་གི་སྟེང་ན་རབ་འབྱམས་རྒྱ་མཚོའི་རྡུལ་སྙེད་ཀྱི་ཞིང་ཡང་སྣང་ཞིང་།
སྐུ་གཅིག་ལ་རབ་འབྱམས་རྒྱ་མཚོའི་སྐུ་འདུ་བ་དང་། སྐུ་རེ་རེས་ཀྱང་ཞིང་ཁམས་
རབ་འབྱམས་རྒྱ་མཚོར་ཁྱབ་པ་སོགས་སྒྱུ་འཕྲུལ་རྡོ་རྗེའི་རོལ་མོ་འབྱམས་ཀླས་པའི་
རང་བཞིན་བསམ་གྱིས་མི་ཁྱབ་པ་ཉིད་དེ། འདི་ལྟར་དེ་བཞིན་ཉིད་དུ་ནར་སོན་
པའི་རང་བཞིན། ཡོན་ཏན་མ་བཙལ་ལྷུན་གྱིས་གྲུབ་པའི་རང་བཞིན། ཡེ་ཤེས་
མཐའ་དབུས་དང་བྲལ་བའི་རང་བཞིན། འབྲས་བུ་ལ་མངའ་མཛད་ཀྱང་རང་གི་
ངོ་བོ་བསྟན་དུ་མེད་པའི་རང་བཞིན། མཉམ་པ་ཉིད་མངོན་དུ་མཛད་ཀྱང་སྤྱོད་ཡུལ་
དང་བྲལ་བའི་རང་བཞིན། གཅིག་དང་དུ་མ་དང་བྲལ་བའི་རང་བཞིན། དུས་
གསུམ་འདུ་འབྲལ་མེད་པའི་རང་བཞིན་ཏེ་བདུན་གྱི་བདག་ཉིད་ཆེན་པོར་ལྷུན་གྱིས་
གྲུབ་པ་ཉིད་གདུལ་བྱའི་དབང་གིས་སྐུ་གསུང་ཐུགས་ཀྱི་མཚན་མ་སྣ་ཚོགས་པ་སྣང་
བའི་རྣམ་འགྱུར་གྱི་ཆ་ལས་ཕྱི་ནང་གསང་བའི་མཚན་དཔེ་ཟག་པ་མེད་པའི་ཡེ་ཤེས་
ཀྱི་གདངས་ཉིད་ལས་མཛེས་བྱེད་ཕུལ་དུ་ཕྱིན་པ་ཀུན་ཏུ་ཞིང་དང་ཀུན་ཏུ་གདན་སོགས་
སྒྱུ་འཕྲུལ་གྱི་བཀོད་པ་སྣ་ཚོགས་འབར་བ་དང་། གདུལ་བྱ་ས་བཅུའི་དབང་ཕྱུག་
རྣམས་ལ་སྣང་བ་རང་བཞིན་སྤྲུལ་སྐུའི་ཞིང་ཁམས་དབུས་ན་འོག་མིནཁང་བུ་བརྩེགས་
པ་དང་། ཕྱོགས་བཞིར་མངོན་པར་དགའ་བ། དཔལ་དང་ལྡན་པ། པདྨ་བརྩེགས་
པ༑ ལས་རབ་གྲུབ་པ་ལྔར་སྟོན་པ་དེ་བཞིན་གཤེགས་པ་གཟུགས་ཀྱི་རྒྱལ་པོ་ལ་སོགས་
པ་ལྔ་པོ་མཚན་དང་དཔེ་བྱད་རྒྱ་མཚོའི་བདག་ཉིད་ཅན་ཞི་བ་དང་ཁྲོ་བོའི་རྣམ་འགྱུར་



དཔག་ཏུ་མེད་པའི་སྐུས་ཆོས་རྣམས་མཇལ་ཞིང་སྟོན་པ་དང་། གདུལ་བྱ་ཉོན་མོངས་
པ་ལྔའི་གཉེན་པོར་ཆེ་བའི་ཞིང་ཁམས་ལྔ་དང་། སྐུ་ལྔ་དང་། ཆོས་ལྔ། ཡེ་ཤེས་
ལྔ་ལ་སོགས་པ་བརྗོད་དུ་མེད་ཅིང་བསམ་གྱིས་མི་ཁྱབ་པའི་ཆོས་ཀྱི་འཁོར་ལོ་བསྐོར་
བ་དེ་ཉིད་སྟོན་པ་ལོངས་སྤྱོད་རྫོགས་སྐུ་དང་། འཁོར་རྣམས་རྒྱུད་གཞན་གྱིས་བསྡུས་
པའི་ཕྱིར་ཕྱེད་སྣང་རང་བཞིན་སྤྲུལ་པ་ཅེས་བྱའོ། །ཡང་དེ་ཉིད་ཀྱི་ངང་ལས་འགྲོ་
བ་འདུལ་བའི་སྤྲུལ་སྐུ་ནི་འཇིག་རྟེན་གྱི་ཁམས་མ་ལུས་པར་གདུལ་བྱའི་ཚོགས་ཡོངས་
སུ་སྨིན་པར་མཛད་པའི་ཕྱིར་ཚད་མེད་པའི་ཐབས་ལ་མཁས་པས་དུས་གཅིག་ཏུའང་
ཕྱོགས་བཅུའི་འཇིག་རྟེན་གྱི་ཁམས་རབ་འབྱམས་ཐམས་ཅད་དུ་མཛད་པ་བཅུ་གཉིས་
ཀྱི་ཚུལ་སྟོན་པ་མཆོག་གི་སྤྲུལ་པའི་སྐུ་སྟེ། དེ་རེ་རེ་ལའང་གདུལ་བྱེད་རིག་པའི་
སྐྱེས་བུ་ཐུབ་པ་དྲུག་ཏུ་སྤྲུལ་ནས་འགྲོ་བ་རིགས་དྲུག་སོ་སོའི་དོན་མཛད་པ་སྟེ། སྒྱུ་
འཕྲུལ་བླ་མ་ལས། །ལྷ་ཡི་གནས་ན་བརྒྱ་སྦྱིན་མགོན། །ལྷ་མ་ཡིན་ན་ཐགས་བཟང་
རིས༑ །མི་ལ་བདུད་འདུལ་ཤཱཀྱའི་མགོན། །ཡི་དྭགས་གནས་ན་ཁ་འབར་ཏེ།
།བྱོལ་སོང་སེང་གེ་ཉིད་དུ་སྨྲ། །དམྱལ་བར་ལས་ཀྱི་གཤིན་རྗེ་མགོན། །ཞེས་སོ།
དེ་ལྟར་གདུལ་བྱ་འདུལ་བྱེད་ཐབས་ཀྱི་ཁྱད་པར་ཡང་སྐུ་བསོད་ནམས་ཆེན་པོས་
འདུལ་བ། ཐུགས་མངོན་སུམ་པས་འདུལ་བ། རྫུ་འཕྲུལ་བསམ་གྱིས་མི་ཁྱབ་
པའི་འདུལ་བ། གསུང་རིག་པས་འདུལ་བ་སྟེ། འདུལ་བ་རྣམ་པ་བཞིའིཆོ་འཕྲུལ་
ཆེན་པོ་རྣམས་མཆོག་གི་སྤྲུལ་པའི་སྐུ་དག་གིས་དངོས་སུ་སྟོན་ལ། དེ་དག་དང་



རྗེས་མཐུན་པར་འགྲོ་བ་རྣམས་འདུལ་བ་སྣ་ཚོགས་སྤྲུལ་པའི་སྐུ་ནི། གང་དག་སེམས་
ཅན་རྣམས་ལ་ཕན་པ་ཆེན་པོའི་གཞིར་གྱུར་ཏོ་ཅོག་སྟེ་རང་བཞིན་དང་འདུལ་བྱེད་
ལས་བྱུང་བའི་གཟུགས་ཀྱི་སྐུ་དང་། ཁང་བཟང་དང་། སྐྱེད་མོས་ཚལ་དང་། གན་
དྷོ་ལ་དང་། མྱ་ངམ་གྱི་ཐང་ལ་གྲོང་ཁྱེར་སོགས་སུ་སྤྲུལ་པ་དང་། དཔག་བསམ་
གྱི་ཤིང་དང་། ཡིད་བཞིན་གྱི་ནོར་བུ། གྲུ་དང་། གཟིངས། ཟམ་པ། ཤིང་རྟ།
ཟས་གོས། སྨན་སོགས་བེམ་པོའི་དངོས་པོ་དང་། མུ་གེའི་ཚེ་ཉ་བོ་ཆེ། ནད་
ཀྱིས་གདུངས་པ་ལ་སྲོག་ཆགས་དེས་པ། སྲིན་མོའི་གླིང་དུ་ཅང་ཤེས་ཀྱི་རྟ་མཆོག་
བྷ་ལ་ཧ། འདམ་ཁྲོད་དུ་གསེར་གྱི་བུང་བ་སོགས་བཟོ་དང་སྐྱེ་བའི་སྤྲུལ་པ་ངེས་པ་
མེད་པར་སྣ་ཚོགས་སུ་སྟོན་པ་སྟེ། དཀོན་མཆོག་ཏ་ལའི་མདོ་ནས་རྒྱ་ཆེར་གསུངས་
པ་བཞིནནོ།།
༈ རྫོགས་ཆེན་སྟོན་པ་བཅུ་གཉིས་བཤད་པ།
གཞན་ཡང་སྤྲུལ་པའི་སྐུ་ཡི་བྱེ་བྲག་ཁྱད་པར་དུ་དབྱེ་བ་རྫོགས་ཆེན་ཐུན་མིན་གྱི་ལུགས་
ལ༑ སྟོན་པ་རྡོ་རྗེ་འཆང་ལོངས་སྤྱོད་རྫོགས་པའི་སྐུ་ཡི་སྣང་ཆ་ལས་བསྐལ་བ་བཟང་
པོ་འདི་ཉིད་དུ་སྐྱེ་རྒུ་རྣམས་ཚེ་ལོ་དཔག་མེད་ནས་བརྒྱ་པ་ཡན་དུ་རྫོགས་པ་ཆེན་པོའི་
སྟོན་པ་སྤྲུལ་པའི་སྐུ་བཅུ་གཉིས་སུ་བྱོན་ཏེ། དེའང་བསྐལ་པ་དང་པོར་གནས་དགའ་
ལྡན་བརྩེགས་པ་ཞེས་བྱ་བར་སྟོན་པ་ཁྱེའུ་སྣང་བྱེད་དམ་པ་བསམ་གྱིས་མི་ཁྱབ་པ།
འཁོར་སངས་རྒྱས་སྟོང་རྩ་གཅིག བསྟན་པ་ཀུན་གྱི་རྩ་བ་སྒྲ་ཐལ་འགྱུར་རྩ་བའི་



རྒྱུ་སོགས་འོད་གསལ་གྱི་རྒྱུད་བཅུ་བདུན། སྡུད་པ་པོ་ལྷའི་བུ་དགའ་བྱེད་དབང་
ཕྱུག༑ གྲོགས་ལྷའི་བུ་ཉི་མ་རབ་ཏུ་སྣང་བྱེད། དུས་སེམས་ཅན་རྣམས་ཚེ་ལོ་
དཔག་མེད་ཐུབ་པའི་དུས་ནའོ། །གནས་འཇིག་རྟེན་མི་མཇེད་དུ་སྟོན་པ་ཁྱེའུ་འོད་
མི་འཁྲུགས་པ། འཁོར་རིགས་བཞིའི་མཁའ་འགྲོ་མ་འབུམ་ཕྲག་གཉིས། བསྟན་
པ་སྐུ་གསུང་ཐུགས་ཡོན་ཏན་ཕྲིན་ལས་ཀྱི་རྒྱུད་ལྔ་གསུངས། དུས་ཚེ་ལོ་བྱེ་བའི་
དུས་ནའོ། །གནས་དྲོད་གཤེར་འདུས་པ་འོད་ཀྱི་སྤུངས་པར། སྟོན་པ་དཔལ་
འཇིགས་པ་སྐྱོབ་པའི་ཡིད། འཁོར་བྱང་ཆུབ་སེམས་དཔའ་འབུམ་ཕྲག་དྲུག བསྟན་
པ་འཁོར་བ་དོང་སྤྲུགས་དང་། རྨ་བྱ་འཇིངས་བསྣོལ། དཔལ་འབྱུང་བཞི་ཟད་
པའི་རྒྱུད་རྣམས་དང་། དུས་ཚེ་ལོ་འབུམ་པའི་དུས་སུའོ། །གནས་ཆགས་འབྱུང་
མངལ་དུ་སྣང་བར། སྟོན་པ་གཞོན་ནུ་རོལ་པ་རྣམ་པར་བརྩེ་བ། འཁོར་གནོད་
སྦྱིན་དང་བྲག་སྲིན་པོ་སྟོང་ཕྲག་གཅིག བསྟན་པ་སེམས་སྡེ་རྩ་བའི་རྒྱུད་ལྔ་དང་།
ཡན་ལག་གི་རྒྱུད་དྲུག དུས་ཚེ་ལོ་བརྒྱད་ཁྲིའི་དུས་ནའོ། །གནས་སུམ་ཅུ་རྩ་གསུམ་
འཚོ་བྱེད་གཞོན་ནུའི་ལྡུམ་རྭར། སྟོན་པ་དྲུག་པ་རྡོ་རྗེ་འཆང་། འཁོར་སངས་
རྒྱས་རབ་བདུན་ལ་སོགས་པ། བསྟན་པ་ཕ་རོལ་ཏུ་ཕྱིན་པ་དྲུག་སོགས། དུས་ཚེ་
ལོ་བདུན་ཁྲིའི་དུས་སུའོ། །གནས་རི་རབ་ཀྱི་བྱང་ཤར་གསང་ཆེན་རོལ་པའི་དུར་
ཁྲོད་མེ་རི་འབར་བར། སྟོན་པ་གཞོན་ནུ་དཔའ་བོ་སྟོབས་ལྡན། འཁོར་བྱང་ཆུབ་
སེམས་པ་སྤྲིན་གྱི་ཤུགས་ཅནཐུབ་དྲུག་དང་གནོད་སྦྱིན་གྱི་བུ་ལེགས་སྤྱོད་དང་བདུན་



སོགས་ལ། ཆོས་ཕ་རྒྱུད་མ་རྒྱུད་ལ་སོགས་པ་རྒྱུད་སྡེ་དུ་མ། དུས་ཚེ་ལོ་དྲུག་ཁྲིའི་
དུས་ནའོ། །གནས་སྲིན་ཡུལ་རུ་ལུའི་སྒྲ་དང་ལྡན་པར། སྟོན་པ་དྲང་སྲོང་ཁྲོས་
པའི་རྒྱལ་པོ། འཁོར་སྲིན་པོ་བྱེ་བ་གཅིག་ལ། ཆོས་རགས་པ་འདུལ་བའི་རྒྱུད་
བཅུ་ལ་སོགས་པ། དུས་ཚེ་ལོ་ཁྲིའི་དུས་ནའོ། །གནས་བྱ་རྒོད་ཕུང་རིའི་རྒྱལ་
པོའི་ཁབ་ན། སྟོན་པ་དགྲ་བཅོམ་པ་གསེར་འོད་དམ་པ། འཁོར་འཕགས་པ་ཉན་
ཐོས་རྫུ་འཕྲུལ་དང་ལྡན་པ་དཔག་ཏུ་མེད་པ་ལ། དམ་པའི་ཆོས་འདུལ་བ་ཁྲི་ཁྲག་
གཅིག༑ དུས་ཚེ་ལོ་ལྔ་སྟོང་ཐུབ་པའི་དུས་སུའོ། །གནས་སོག་པོ་གཡུའི་སྨིན་མ་
ཅན་གྱི་བྱང་ཆུབ་ཀྱི་ཤིང་རྣམ་པར་རྒྱས་པའི་དྲུང་དུ། སྟོན་པ་བརྩེ་བས་རྣམ་པར་
རོལ་པའི་བློ་གྲོས། འཁོར་ས་བརྒྱད་པའི་བྱང་ཆུབ་སེམས་དཔའ་རྣམས་ལ། ཆོས་
ཕྲ་རྒྱུད་བདུན་པ་ལ་སོགས་པ། དུས་ཚེ་ལོ་སྟོང་གི་དུས་སུའོ། །གནས་བྱ་རྒོད་
སྤུངས་པར། སྟོན་པ་འོད་སྲུངས་བགྲེས་པོ། འཁོར་ཚེ་དང་ལྡན་པ་བདུན། དམ་
པའི་ཆོས་མདོ་སྡེ་དང་། ཀྲི་ཡ། ལུང་ཨ་ནུའི་ཆོས་ཁྲི་ཕྲག་བརྒྱ་ལ་སོགས་པ། དུས་
ཚེ་ལོ་ལྔ་བརྒྱ་པའི་དུས་སུའོ། །གནས་རྡོ་རྗེ་གདན་བྱང་ཆུབ་འབྱུང་བའི་ཤིང་དྲུང་
དུ༈ སྟོན་པ་ཡབ་མངོན་རྫོགས་རྒྱལ་པོ། འཁོར་རིགས་གསུམ་མགོན་པོ་ལ། ཆོས་
ངེས་པའི་དོན་འབའ་ཞིག དུས་ཚེ་ལོ་སུམ་བརྒྱ་པའི་དུས་སུའོ། །གནས་རྒྱལ་བུ་
རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་རྭ་བར། སྟོན་པ་ཤཱཀྱ་ཐུབ་
པ༑ འཁོར་རྣམ་པ་བཞི་ལ། ཆོས་བདེན་པ་བཞིའི་འཁོར་ལོ་ལན་བཅུ་གཉིས་སུ་



སྐོར་བ་སོགས། དུས་ཚེ་ལོ་བརྒྱ་པའི་དུས་སུ་སྟེ། དེ་ལྟར་གནས་དུས་མི་འདྲ་བ་
བཅུ་གཉིས་ལ་སྤྲུལ་པའི་སྐུ་སྟོན་པ་བཅུ་གཉིས་སུ་བྱོན་ནོ། །དེ་དག་ཀྱང་འགྲོ་བ་
རྣམས་ཀྱི་ཕུང་པོ་ལྔ་དག་པར་བྱ་བའི་ཕྱིར་ཕུན་སུམ་ཚོགས་པ་ལྔ་ལྡན་གྱི་རང་བཞིན་
ཅན་ཡན་ལག་བཅུ་གཉིས་སུ་སྣང་བར་མཛད་པས་བསྡོམས་ན་ཆོས་སྒོའི་རྣམ་གྲངས་
དང་ཕྲིན་ལས་ཀྱི་རྣམ་པ་དགུ་བཅུ་རྩ་དྲུག་ཚོགས་པ་སྟེ། དེ་དག་དང་ལྡན་ན་བསྟན་
པའི་བདག་པོར་བསྔགས་ལ། མི་ལྡན་ན་སངས་རྒྱས་འཇིག་རྟེན་དུ་བྱོན་ཀྱང་ཁུལ་
བུའི་བསྟན་པ་ཞེས་གྲགས་ཏེ། རྒྱས་པར་ཀུན་མཁྱེན་ཀློང་ཆེན་པའི་གཞུང་ནས་
འབྱུང་བ་བཞིན་ནོ།། །།
༈ བསྟན་པའི་བཙས་གསུམ་བཤད་པ།
སྤྲུལ་པ་དེ་དག་དང་དུས་མཚུངས་པར་སྐུ་གསུམ་གྱི་བསྟན་པའི་བཙས་ཆེན་པོ་སྐུ་
གསུང་ཐུགས་ཀྱི་སྤྲུལ་པ་རང་བྱུང་དུ་སྣང་བས་འགྲོ་བ་རྣམས་ཀྱི་དོན་མཛད་པ་སྟེ།
ཛམ་བུའི་གླིང་འདིར་ཆོས་སྐུའི་བསྟན་པ་དངོས་རྫོགས་པ་ཆེན་པོའི་བྱིན་རླབས་ལས་
རང་ཤར་བ་རིན་པོ་ཆེ་བརྒྱ་རྩ་ལས་འཁྲུངས་པའི་རྡོ་རྗེ་ཕྱག་གང་བ་གང་འདུལ་གྱི་
ཆོས་དང་ཡོ་བྱད་ཀྱི་ཆར་འབེབས་པར་བྱེད་ཅིང་གྲོལ་བར་བྱེད་པ་དང་། ལོངས་
སྐུ་ཡོངས་སུ་རྫོགས་པར་སྤྱོད་པའི་བསྟན་པ་དངོས་རང་བྱུང་བསྟན་པ་བུ་གཅིག་པའི་
བྱིན་རླབས་ལས་རང་ཤར་བ་རིན་པོ་ཆེ་བརྒྱ་རྩ་གཅིག་ལས་འཁྲུངས་པའི་གླེགས་
བམ་སོར་བཞི་པ་ཆོས་ཉིད་ཀྱི་རང་སྒྲ་སྒྲོགས་པ་དང་། སྤྲུལ་པའི་སྐུ་སྟོན་པ་བཅུ་
46



གཉིས་ཀྱི་བྱིན་རླབས་ལས་རང་ཤར་བ་རིན་པོ་ཆེ་བརྒྱ་རྩ་ལས་བྱུང་བའི་སྐུ་གཟུགས་
འགྲོ་བའི་ལུས་བོངས་དང་མཉམ་པ་ལས་ཆོ་འཕྲུལ་དུ་མ་འབྱུང་བས་འགྲོ་བ་གྲོལ་
བར་བྱེད་པ་སྟེ། དེ་གསུམ་ནི་འདུས་མ་བྱས་པས་སྐྱེ་འཇིག་མེད་ཅིང་བྱིན་རླབས་
ལས་རང་བྱུང་དུ་ཤར་བས་རྫུ་འཕྲུལ་དང་ཡོན་ཏན་དཔག་ཏུ་མེད་པ། འཇིག་རྟེན་
གྱི་ཁམས་སུ་བྱོན་དང་འབྱོན་འགྱུར་གྱི་སངས་རྒྱས་སྤྲུལ་པའི་སྐུ་རྣམས་ཀྱི་སྐུ་གསུང་
ཐུགས་ཀྱི་བསྟན་པ་འཕེལ་བར་བྱེད་པའི་རྟེན་ཡིན་ལ་མཐོང་ཐོས་རེག་པས་གདོས་
བཅས་རང་དེངས་སུ་འགྲོ་བའི་ཕྲིན་ལས་ཀྱི་བདག་ཉིད་ཅན་ནོ། །དེ་ཡང་ལོངས་
སྐུ་རྣམ་པར་སྣང་མཛད་ཀྱི་ཕྱག་མཐིལ་པདྨའི་ཟེའུ་འབྲུར་ཞིང་ཁམས་ཚད་མེད་
པ་རྣམས་ཉི་ཤུ་རྩ་ལྔ་རེའི་ཚུལ་དུ་བརྩེགས་མར་ཡོད་པའི་བཅུ་གསུམ་པ་ཐུགས་ཀའི་
ཐད་དུ་མི་མཇེད་འཇིག་རྟེན་འདི་ཡོད་པས་རང་བཞིན་རྫོགས་པ་ཆེན་པོའི་བསྟན་
པ་འབྱུང་བའི་བབས་སུ་གྱུར་པ་སྟེ། བཙས་གསུམ་པོ་དེ་འོད་གསལ་རྡོ་རྗེ་རྩེ་མོའི་
གདུལ་བྱ་གང་དུ་སྣང་བའི་གནས་དེར་འཕར་བས་ད་ལྟ་ཞིང་འདིར་བཞུགས་ཤིང་
མའོངས་པར་ཞིང་གཞན་དུ་འཕར་བ་ན་ཞིང་འདིར་རྫོགས་པ་ཆེན་པོའི་བསྟན་པའང་
མི་འབྱུང་ལ། ཞིང་འདི་ཐོག་མར་ཆགས་པའི་ཚེ་བསྟན་པའི་བཙས་གསུམ་བྱང་
ཕྱོགས་གཡོ་བ་དང་ལྡན་པ་ཞེས་བྱ་བའི་ཞིང་ན་བཞུགས། ཞིང་འདིར་སྟོན་པ་ཁྱེའུ་
སྣང་བ་དམ་པ་བྱོན་པའི་ཚེ་བཙས་གསུམ་ཞིང་འདིར་འཕར་ཏེ་སྐུ་གསུང་ཐུགས་
ཀྱི་བསྟན་པའང་འདུལ་བའི་དུས་ཀྱི་དབང་གིས་གནས་སོ་སོར་བཞུགས་ཏེ། དེའང་



སྐུའི་བསྟན་པའི་དུས་སུ་རྡོ་རྗེ་ནི་ཨོ་རྒྱན་གྱི་ཡུལ་རྒྱ་མཚོའི་གླིང་ན་བཞུགས་ཤིང་
འོད་དང་སྒྲ་དང་དགེ་སློང་རྫུ་འཕྲུལ་དང་ལྡན་པ་གྲངས་མེད་པ་འབྱུང་བར་བྱེད།
གསུང་གི་བསྟན་པའི་དུས་སུ་རི་མ་ལ་ཡ་ལག་ན་རྡོ་རྗེའི་གནས་སུ་གནོད་སྦྱིན་གྱི་རྒྱལ་
པོ་རྣམས་ཀྱིས་ཕྱག་བྱེད་དོ། །ཐུགས་ཀྱི་བསྟན་པའི་དུས་སུ་རྡོ་རྗེ་གདན་གྱི་སྟེང་
གི་ནམ་མཁའ་ལ་གནས་སོ། །གླེགས་བམ་ནི་སྐུའི་བསྟན་པའི་དུས་སུ་རྡོ་རྗེ་གདན་
གྱི་སྟེང་དུ་དཔག་ཚད་ལྔ་བརྒྱར་འཕགས་པའི་ནམ་མཁའ་ལ་ཌཱ་ཀི་མ་རྣམས་ཀྱིས་
བཟུང་ནས་གནས་སོ། །གསུང་གི་བསྟན་པའི་དུས་སུ་སྐུ་གཟུགས་རྡོ་རྗེ་ཉིད་དང་
ལྷན་ཅིག་ཏུ་གནས་སོ། །ཐུགས་ཀྱི་བསྟན་པའི་དུས་སུ་རབ་ཏུ་ཁྲོས་པ་དྲང་སྲོང་
གི་ཕུག་པར་གནས་སོ། །སྐུ་གཟུགས་ནི་སྐུ་ཡི་བསྟན་པའི་དུས་སུ་དེ་ཉིད་ཀྱི་བྱིན་
རླབས་ཀྱིས་སྐུ་དངོས་དང་། སྤྲུལ་པ་དང་། ཡང་སྤྲུལ་དང་ལྷན་ཅིག་གནས་ཤིང་།
དེ་དག་གི་ཞལ་གྱི་དཀྱིལ་འཁོར་ལ་དངོས་སུ་སྤྱོད་དོ། །གསུང་གི་བསྟན་པའི་དུས་
སུ་གཅིག་ཏུ་མ་ངེས་པའི་འཛམ་གླིང་ཀུན་ཏུ་འཁོར་བར་གནས་ཏེ་ལྷ་དང་མི་ཡི་འདུ་
བ་ཁྱད་པར་ཅན་རྣམས་ཀུན་གྱི་མཆོད་པའི་གནས་སུ་འགྱུར་ཞིང་། སྐབས་སུ་བསྟན་
པ་ལ་གནོད་པ་བྱུང་བའི་ཚེ་སྐུ་ལས་འོད་འབྱུང་། ཞལ་ནས་ཧཱུྃ་འབྱུང་། སྤྱན་ནས་
ཡེ་ཤེས་ཀྱི་མེ་འབྱུང་ངོ་། །ཐུགས་ཀྱི་འདུལ་བའི་བསྟན་པ་ལ་སུམ་ཅུ་རྩ་གསུམ་
པའི་ལྷ་རྣམས་ཀྱི་གཞལ་མེད་ཁང་ལག་ན་རྡོ་རྗེའི་ཁང་བརྩེགས་ཀྱི་ཡང་ཐོག་ན་དཔལ་
ཆེན་པོ་ཞེས་བྱ་བས་ཕྱག་མཛད་ཅིང་ཆོ་འཕྲུལ་རྒྱ་མཚོའི་བདག་ཉིད་དུ་



བཞུགས་སོ། །དེའང་ཚེ་ལོ་དཔག་མེད་ནས་སྟོང་ཐུབ་པའི་དུས་ཕན་ཆད་སྐུས་འདུལ་
བའི་བསྟན་པ་སྟེ། ལོ་ལྔ་བརྒྱ་ལྔ་སྟོང་ཕྲག་གསུམ་ཡོད་དོ། །དེ་ནས་ཚེ་ལོ་བདུན་
ཅུ་པའི་བར་དུ་གསུང་གིས་འདུལ་བའི་བསྟན་པ་སྟེ། ལོ་ལྔ་བརྒྱ་ལྔ་སྟོང་ཕྲག་གཅིག་
གོ །དེ་ནས་ཚེ་ལོ་བཅུ་བའི་བར་ཐུགས་ཀྱིས་འདུལ་བའི་བསྟན་པ་སྟེ་ལོ་ལྔ་བརྒྱ་སྔ་
སྟོང་ཕྲག་གཅིག་གོ །ཚེ་ལོ་དེ་དག་ནི་བསྟན་པ་དེ་དག་གིས་འདུལ་བའི་ལོ་གྲངས་
ཏེ་དུས་སྤྱིའི་ཡུན་ཚད་ནི་མ་ཡིན་ནོ། །ཞིང་འདིར་མཛད་པ་རྫོགས་ནས་ཤར་ཕྱོགས་
མཛེས་ལྡན་བཀོད་པ། བྱང་ཕྱོགས་ཡངས་པ་སྐྱོབ། ནུབ་ཕྱོགས་གཙུག་ཕུད་དབྱངས་
རྣམས་སུ་རིམ་པར་འཕར། དེ་རྣམས་སུའང་མི་འབྱུང་བའི་དུས་བདུན། མི་ནུབ་
པའི་དུས་བདུན་ཏེ་བཅུ་བཞི་རེས་བསྟན་པ་དར་ནུབ་ཏུ་འགྱུར་རོ། །དེ་དག་གི་བར་
བར་དུ་ནུབ་པ་ནི་མི་འབྱུང་བའི་དུས་ཏེ་མུན་པའི་བསྐལ་པར་གསུངས། ཞིང་དེ་དག་
ཏུ་མཛད་པ་རྫོགས་ནས་རྡོ་རྗེ་འཆང་གིས་བཀོད་པའི་ཚངས་ཆེན་གྱིས་བསྐལ་པར་ཡོད་
དོ་ཅོག་གདོད་མའི་སར་གྲོལ་ཏེ་སྣོད་བཅུད་སྟོངས་ནས་བཙས་གསུམ་པོའང་ཆོས་
ཉིད་ཀྱི་ངང་དུ་རང་ཡལ་ཏེ་མི་སྣང་ངོ་། །སླར་གདུལ་བྱ་དབྱིངས་ནས་སྣང་བ་དང་
སྤྲུལ་པས་ཚངས་ཆེན་བཀོད་དེ་བཙས་གསུམ་པོའང་རང་ཤར་བ་སོགས་རྟག་པ་རྒྱུན་
གྱི་འཁོར་ལོར་འགྲོ་བའི་དོན་མཛད་པ་ཉིད་དོ། །གཞན་ཡང་སྐུ་གསུམ་རེ་རེ་ལ་བཞི་
བཞིར་དབྱེ་བས་མཛད་པ་སུམ་ཅུ་རྩ་དྲུག་རེ་བསྡོམས་པས་མཛད་པ་བརྒྱ་རྩ་བརྒྱད་
དུ་སྣང་བ་སྟེ་རྒྱས་པར་ཀུན་མཁྱེན་ཆོས་རྗེའི་གསུང་རབ་ལས་རྟོགས་པར་བྱ་བ་ཁོ་ནའོ།།
གཉིས་པ་འོག་མིན་དང་མཁའ་སྤྱོད་ཀྱི་ཁྱད་པར་བཤད་པ་ལ། དང་པོ་



༈ འོག་མིན་བཤད་པ་ནི།
གྲུབ་པའི་སློབ་དཔོན་སངས་རྒྱས་གསང་བས་མཛད་པའི་སྤྱན་འགྲེལ་ལས། དོན་
གྱི་འོག་མིན་ཆོས་ཀྱི་དབྱིངས་ཏེ་སངས་རྒྱས་ཀྱི་བཞུགས་གནས་ཡིན་ཞིང་། ཞིང་
དེའི་གོང་ན་གཞན་མེད་པའི་ཕྱིར་རོ། །རྟགས་ཀྱི་འོག་མིན་དབྱིངས་དང་ཡེ་ཤེས་
དབྱེར་མེད་ཀྱི་རྟགས་སུ་གཞལ་ཡས་ཁང་གི་དབྱིབས་དང་ཁ་དོག་ཏུ་སྣང་བ་སྟེ།
ལོངས་སྤྱོད་རྫོགས་སྐུའི་བཞུགས་གནས་ཡིན་ཞིང་ཆོས་ཀྱི་དབྱིངས་མཚོན་བྱེད་ཀྱི་
རྟགས་དེའི་གོང་ན་གཞན་མེད་པའི་ཕྱིར་རོ། །རིག་པའི་འོག་མིན་དངོས་པོའི་
གནསལུགས་ཇི་ལྟ་བ་བཞིན་རྟོགས་པ་རིག་པའི་ཡེ་ཤེས་ཏེ། དག་པ་གཉིས་ལྡན་
གྱི་ཆོས་སྐུའི་བཞུགས་གནས་ཡིན་ཞིང་དེའི་གོང་ན་རིག་པ་གཞན་མེད་པའི་ཕྱིར་
རོ༑ ༑གསང་བའི་འོག་མིན་ཡུམ་གྱི་མཁའ་སྟེ། གསང་བ་སྐུའི་བཞུགས་གནས་
ཡིན་ཞིང་གནས་ཀྱི་ཡོན་ཏན་གོང་ན་གཞན་མེད་པའི་ཕྱིར་རོ། །རྟོག་པའི་འོག་མིན་
ལས་དང་པོ་པས་འོག་མིན་གྱི་གཞལ་ཡས་ཁང་བསྒོམ་པ་སྟེ། ལྷག་པ་ཏིང་ངེ་འཛིན་
གྱི་དཀྱིལ་འཁོར་གྱི་བཞུགས་གནས་ཡིན་ཞིང་། དོན་སྤྱི་འཛིན་བྱེད་ཀྱི་རྟོག་པ་དེའི་
གོང་ན་གཞན་མེད་པའི་ཕྱིར་རོ། །འཇིག་རྟེན་གནས་ཀྱི་འོག་མིན་གཙང་མ་རིས་
ཀྱི་ལྷ་ལྔའི་ཡང་སྟེང་སྟེ། འཕགས་པ་རྣམས་ཀྱི་བཞུགས་གནས་ཡིན་ཞིང་གཟུགས་
ཁམས་ཀྱི་གནས་དེའི་གོང་ན་གཞན་མེད་པའི་ཕྱིར་རོ། །ཞེས་བཤད་དོ། །ཕྱི་མ་
ནི་འཕགས་པ་རྣམས་ཀྱི་བཞུགས་གནས་གཙང་རིས་ཀྱི་འོག་མིན་ལས་འདས་པ་འོག་



མིན་ཆེན་པོ་རྣམ་མཛེས་ཞེས་གྲགས་པ་དང་གཅིག་གོ །ཡང་དེ་དག་བསྡུ་ན་འོག་
མིན་རིགས་གསུམ་དུ་འདུ་སྟེ། མཐའ་དབུས་ཕྱོགས་ཆ་གང་དུའང་བཞག་ཏུ་མེད་
ཅིང་སྤྲོས་པ་ཐམས་ཅད་དང་བྲལ་བའི་ངོ་བོ་སངས་རྒྱས་ཀྱི་ས་མཐར་ཐུག་གམ་བགྲོད་
བྱ་དམ་པ་སྟེ། ཡང་དག་དོན་གྱི་འོག་མིན་ཞེས་བྱའོ། །ཆོས་སྐུའི་དབྱིངས་ལས་
ཡེ་ཤེས་ཆེན་པོའི་སྣང་བ་རང་བྱུང་བ་འོད་ཀྱི་གཞལ་ཡས་ཁང་དང་གཙོ་འཁོར་དུ་
སྣང་བ་ཡེ་ཤེས་ལྔའི་རིགས་སུ་ལྷུན་གྱིས་གྲུབ་ཅིང་དུས་ཐམས་ཅད་དུ་འཕོ་འགྱུར་
མེད་པ་རིགས་ལྔ་སོ་སོའི་དཀྱིལ་འཁོར་གྱི་ཚོམ་བུ་ནམ་མཁའི་དབྱིངས་ཀྱི་མཐའ་
ཀླས་པར་རང་སྣང་བ་ནི་འོག་མིན་སྟུག་པོ་བཀོད་པ་ཞེས་བྱའོ། །གདུལ་བྱ་ས་ལ་
གནས་པ་རྣམས་ཀྱི་དོན་དུ་དབུས་ན་འོག་མིན་ཁང་བུ་བརྩེགས་པ་སོགས་རིགས་ལྔའི་
ཞིང་དུ་སྣང་བ་ནི་རང་བཞིན་སྤྲུལ་སྐུའི་ཞིང་གི་འོག་མིན་དང་། འདྲེས་མའི་དོན་
དུ་མི་མཇེད་ལ་སོགས་པ་འགྲོ་བ་སེམས་ཅན་གྱི་སྣང་བ་དང་མཐུན་པའི་གནས་ཀྱི་
མཚོན་རང་རང་གི་འཇིག་རྟེན་དེའི་གཟུགས་ཀྱི་ཁམས་བསམ་གཏན་བཞི་པའི་གཙང་
མ་རིས་ཀྱི་ལྷ་ལྔའི་གནས་ཀྱི་འོག་མིནཏེ་རགས་པའི་དངོས་པོ་མ་ཡིན་པ་དང་། འོད་
ཀྱི་རང་བཞིན་ལས་གྲུབ་པའི་གནས། གཞལ་ཡས་ཁང་ལ་སོགས་པའི་བཀོད་པའི་
བྱེ་བྲག་སྣ་ཚོགས་པས་བརྒྱན་པནི། གཙང་གནས་ཀྱི་འོག་མིན་དུ་ཡོངས་སུ་གྲགས་
པ་སྟེ། སྔ་མ་གཉིས་ཆོས་སྐུ་དང་ལོངས་སྐུའི་ཞིང་། ཕྱི་མ་གཉིས་སྤྲུལ་སྐུའི་གནས་
ཏེ་སྐུ་གསུམ་གྱི་ཞིང་དུ་རྒྱལ་བ་ཀློང་ཆེན་པས་བཞེད་དོ། །འོག་མིན་སྟུག་པོ་བཀོད་



པའི་ཞིང་ལའང་རྗེས་མཐུན་པ་ས་བརྒྱད་པ་དང་དགུ་པ་ལ་སྣང་བ་འོག་མིན་བཏགས་
པ་བ་དང་། ཅུང་ཟད་བསྒྲིབས་པའི་ཞིང་ཁམས་ས་བཅུ་པ་ལ་སྣང་བ་ཙམ་པོ་བ་དང་།
ཤིན་ཏུ་དག་པའི་ཞིང་ཁམས་སངས་རྒྱས་ཁོ་ན་ལ་སྣང་བ་ཁྱད་པར་ཅན་ཏེ་གསུམ་
དུ་མཁས་པ་རྣམས་བཞེད་དོ། །དེ་ནི་ལོངས་སྐུའི་ཞིང་ཁམས་ཏེ། ལང་གཤེགས་
ལས༑ གཟུགས་ཁམས་ཡིན་པ་དང་གནས་གཙང་མའི་འོག་མིན་མ་ཡིན་པར་ཡང་
བཤད་པ་ནི་དབང་ཕྱུག་ཆེན་པོའི་གནས་རྣམ་མཛེས་ཉིད་དོ། །གཞན་ཡང་འོག་མིན་
གྱི་གནས་ལ་བོད་ཀྱི་མཁས་པ་རྣམས་ཀྱིས་དངོས་དང་བཏགས་པའི་ཁྱད་པར་སོགས་
བཤད་སྲོལ་དང་དགག་སྒྲུབ་མང་དུ་སྤྲོས་པར་སྣང་ཡང་འདིར་མ་སྨོས་སོ།།
༈ གཉིས་པ་མཁའ་སྤྱོད་བཤད་པ་ནི།
དེ་ལ་སྤྱིར་མཁའ་སྤྱོད་ཅེས་པའི་དོན་ནི། སྔགས་ཀྱི་རིག་པ་བཟུང་བ་དང་། སྐྱེ་
བདུན་གྱི་ཤ་ཟོས་པ་དང་། ལས་སྟོབས་ཀྱིས་སྐྱེ་བ་སྟེ་ལུས་ནམ་མཁའ་ལ་འགྲོ་བ་
ཙམ་ལ་འཇུག་པ་ཡིན་ཀྱང་། བསྐྱེད་རིམ་ལ་བརྟེན་པའི་དངོས་གྲུབ་མཆོག་དང་
ཆེན་པོ་སོགས་ཅི་རིགས་དང་འབྲེལ་བའི་མཁའ་སྤྱོད་ཆེན་པོ་དང་། ཆུང་ངུ་གཉིས་
སུ་རྣམ་པར་དབྱེ་བ་འབྱུང་སྟེ། དང་པོ་ནི། ཡོན་ཏན་བརྒྱད་དང་ལྡན་པའི་མཁའ་
སྤྱོད་དེ། ཡོན་ཏན་བརྒྱད་ནི། མན་ངག་སྙེ་མ་ལས། རྡུལ་ཕྲ་རབ་ཀྱི་ངོ་བོ་ཉིད་
དང༑ ལུས་ཡང་བ་ཉིད་དང་། འཇིག་རྟེན་གསུམ་པོ་མཐའ་དག་ཁྱབ་པར་བྱེད་
པ་ཉིད་དང་། སངས་རྒྱས་ཀྱི་ཡོན་ཏན་ཐོབ་པ་དང་། ཡེ་ཤེས་ཀྱི་སྣང་བ་དང་།



དེ་ལ་བརྟན་པར་གྱུར་པ་དང་། འདོད་དགུར་སྒྱུར་བ་བྱེད་པའོ། །ཞེས་དང་། གཞན་
ཡང༑ ཕྲ་མོའི་གཟུགས་དང་རེག་ཡང་བ། །ཁྱབ་དང་ཡང་དག་ཐོབ་པ་ཉིད། །རབ་
ཏུ་གང་དང་བརྟན་པ་ཉིད། །དབང་ལྡན་འདོད་དགུར་སྒྱུར་མཐའ་ཅན། །ཞེས་
དང༑ གཟུགས་ཕྲ་བ་ཉིད་ལ་སོགས་པ་ཤིན་ཏུ་ཕྲ་བ་དང་། ཡང་བ་དང་། ཤིན་ཏུ་
ཆེ་བ་དང་། གར་ཡང་ཕྱིན་པ་དང་། གསལ་བར་འོས་པ་དང་། དབང་པོ་ཉིད་
དང༑ དབང་སྒྱུར་བ་དང་། གང་དུ་འདོད་པར་གནས་པ་ཞེས་དབང་ཕྱུག་ཉིད་
རྣམ་པ་བརྒྱད་དུ་བརྗོད་པར་བྱའོ། །ཞེས་གསུངས་པ་ལྟར་རོ། །འདིའི་ཡོན་ཏན་
བརྒྱད་དང་དབང་ཕྱུག་བརྒྱད་ནི་མིང་ཐ་དད་པ་ཙམ་ལས་དོན་གཅིག་པ་ཉིད་དོ། །དེ་
ཡང་བསྐྱེད་རིམ་གྱི་འབྲས་བུ་མཐར་ཕྱིན། རྫོགས་རིམ་གྱི་རྟོགས་པ་མངོན་དུ་གྱུར་
པས་རང་སྣང་དག་པའི་ཞིང་དུ་ལམ་གྱི་རྟོགས་པ་འཕྲོས་སྦྱོང་བ་སྟེ། གཞན་དུ་ལོངས་
སྐུའི་ཞིང་ཁམས་ཉུལ་བ་ཞེས་འབྱུང་བ་ཡང་འདི་དང་དོན་གཅིག་གོ །གཉིས་
པ་
༈ མཁའ་སྤྱོད་ཆུང་ངུ་བཤད་པ་ནི།
དེ་ཡང་མཁའ་སྤྱོད་ཆུང་ངུ་ལ་རྣམ་གྲངས་ཤིན་ཏུ་མང་ཡང་རིགས་བསྡུ་ན་གཟུགས་
ཁམས་བཅུ་བདུན། འདོད་ལྷ་དྲུག མི་ཡུལ་གྱི་ནམ་མཁར་སྤྱོད་པ་ཙ་རི་ཏྲ་ལ་
སོགས་ཕྱོགས་གཅིག་ཏུ་ངེས་པ་མེད་པ་རྣམས་སོ། །དེ་ལ་མི་ཡུལ་གྱི་མཁའ་སྤྱོད་
ནི་མིའི་ཡུལ་དུ་གནས་ཀྱང་ཡང་དག་པའི་གང་ཟག་རེ་རེ་ཙམ་གྱིས་མཐོང་བ་དང་



ཕྲད་པ་སྲིད་ཀྱི། གཞན་ཕལ་པ་རྣམས་ཀྱིས་མཐོང་བར་མི་ནུས་པའོ། །ལྷ་ཡུལ་
གྱི་མཁའ་སྤྱོད་ལའང་འདོད་ལྷ་རིགས་དྲུག་གང་དང་གང་དུ་སྤྱོད་ནུས་པ་དེ་དང་དེར་
ལོངས་སྤྱོད་དང་ཚེ་ཚད་མཉམ་པར་ལྷག་པར་སྤྱོད་པའི་དབྱེ་བས་མཁའ་སྤྱོད་དྲུག་
དང༑ དེ་བཞིན་དུ་གཟུགས་ཁམས་ལའང་སྦྱར་བས་ལུས་སྤངས་མ་སྤངས་ཀྱི་མཁའ་
སྤྱོད་དུ་སོང་བ་གཉིས་གཉིས་ཡོད་ཅིང་། ལུས་མ་སྤངས་པ་ལའང་ལམ་བསྒོམས་
པའི་སྟོབས་ཀྱིས་མཁའ་སྤྱོད་ཐོབ་པ་དང་། གནོད་སྦྱིན་མོ་དང་གྲུབ་པ་སྟེ་རིག་འཛིན་
ལ་སོགས་པ་བསྒྲུབ་པའི་སྟོབས་ཀྱིས་མཁའ་སྤྱོད་དུ་འཁྲིད་པ་གཉིས་ལས། ཕྱི་མ་
ནི་འཕྲལ་སྣང་ཙམ་སྟེ། མཐོ་དམན་གང་དུ་སྤྱོད་ཅིང་ཡུན་ཇི་ཙམ་སྤྱད་ཀྱང་ཕུགས་
ཀྱི་བཙན་ས་ཟིན་པ་མེད་དོ། །ལམ་ཟབ་མོ་བསྒོམས་པའི་སྟོབས་ཀྱིས་བགྲོད་པའི་
མཁའ་སྤྱོད་ནི་ལུས་སྤངས་མ་སྤངས་གང་ཡང་རུང་སྟེ། ལུས་འཇའ་ལུས་འོད་
ཀྱི་རང་བཞིན་དུ་དངས་ཤིང་ཏིང་ངེ་འཛིན་མཆོག་ཏུ་གྱུར་པ་ལ་ལོངས་སྤྱོད་པའི་
ཕྱིར་ས་ལམ་གྱི་བགྲོད་པ་གོང་ནས་གོང་དུ་འཕེལ་ཞིང་ཉམས་པའི་གནས་མེད་པས་
ན་བཙན་ས་ཟིན་པའི་མཁའ་སྤྱོད་ཅེས་བྱ་བ་སྟེ། དགོས་པའི་དབང་གིས་སློབ་དཔོན་
པདྨ་དང་། བི་མ་ལ་མི་ཏྲ། ཀླུ་ཡི་དབང་པོ། གཡུ་ཐོག་ལ་སོགས་པ་རྒྱ་བོད་ཀྱི་
རིག་པ་འཛིན་པ་རྣམས་ད་ལྟར་ཡང་གླིང་གཞན་དང་གཞན་དུ་བཞུགས་པ་བཞིན་ནོ།།
གསུམ་པ་ཛམ་བུའི་གླིང་གི་གྲགས་ཆེ་བའི་གནས་ཡུལ་འགའ་ཞིག་བཤད་པ་ལ། ཡུལ་
ཉི་ཤུ་རྩ་བཞི་བཤད་པ། དུར་ཁྲོད་ཆེན་པོ་བརྒྱད་དང་རང་བྱུང་གི་མཆོད་རྟེན་བརྒྱད་



བསྟན་པ། འཕགས་ཡུལ་གྱི་གནས་ཆེན་རྣམས་བཤད་པ། ཡུལ་ཕྲན་གཞན་གྱི་
གནས་བསྟན་པ། བོད་གངས་ཅན་ལྗོངས་ཀྱི་གནས་བཤད་པའོ། །དང་པོ་
༈ ཡུལ་ཉི་ཤུ་རྩ་བཞི་བཤད་པ་ནི།
་གསང་སྔགས་རྡོ་རྗེ་ཐེག་པའི་ལུགས་ཀྱི་ཐིག་ལེ་རིམ་པ་བཤད་པའི་ཚེ། རྩ་བ་སྤྲོས་
བྲལ་གྱི་ཐིག་ལེ། འཁྲུལ་པ་མ་རིག་པའི་ཐིག་ལེ། འཆིང་བྱེད་རླུང་གི་ཐིག་ལེ།
བཏགས་པ་སྔགས་ཀྱི་ཐིག་ལེ་ཞེས་དང་། གཞན་ཡང་ཀུན་རྫོབ་བརྡར་བཏགས་པ་
དང༔ དོན་དམ་ཡེ་ཤེས་ཀྱི་ཐིག་ལེ་ཞེས་གཉིས་སུ་བཤད་པ་ལས། བརྡར་བཏགས་
པའམ་རྫས་ཀྱི་ཐིག་ལེ་ལ་དྭངས་སྙིགས་གཉིས་སུ་དབྱེ་བས། རྫས་ཀྱི་ཐིག་ལེའི་
དྭངས་མ་དཀར་ཆ་ལས་བདེ་བ་འཇོ་བའི་དཔྱིད་དང་དམར་ཆ་ལས་བདེ་བ་བརྟན་
པའི་ཐིག་ལེར་བཤད་ཅིང་བྱང་ཆུབ་མངོན་དུ་བྱེད་པའི་གནས་ཉེ་བར་མཚོན་ན་དཀར་
དམར་གཉིས་ཀྱི་བར་དུ་ཀུན་གཞིའི་སྲོག་ཆེན་པོ་རླུང་དང་བཅས་པ་བརྟེན་པའི་ཕྱིར་
རྡོ་རྗེ་གདན་དུ་འཇོག་པའོ། །དྭངས་མ་དེ་དག་ལ་བརྟེན་པའི་སྙིགས་མའི་ཁམས་
ཆ་མཐུན་ལའང་དྭངས་སྙིགས་ཀྱི་ཐིག་ལེ་སུམ་ཅུ་རྩ་དྲུག་སྟེ། དྭངས་མས་ལུས་
ཀྱི་སྟོབས་དང་གཟི་མདངས་བསྐྱེད་ལ། སྙིགས་མ་དབང་པོའི་སྒོ་སོགས་ནས་འཛག་
པར་བྱེད་དོ། །དེ་དག་ཀྱང་ཁ་ཟས་ནང་གི་སྦྱིན་སྲེག་གི་དྭངས་མའི་དྭངས་མ་བདུན་
གྱི་མཐར་ཁུ་བའི་ཁམས་སུ་འགྱུར་བས་སྐྱེ་བ་བདུན་པ་ཞེས་བཤད་དོ། །དེ་ལས་
འཕྲོས་པའི་ཐིག་ལེ་ཤིནཏུ་མང་ཡང་། གཙོ་བོར་དྭངས་མ་བཅུ་གཉིས་དང་སྙིགས་



མ་ཉེར་བཞི་སྟེ་སུམ་ཅུ་རྩ་དྲུག་ཏུ་ཡོད་ཅིང་། དེ་ལ་དྭངས་མའི་ཁམས་བཅུ་གཉིས་
ནི༑ ཡན་ལག་གི་རླུང་ལྔ་དང་འབྲེལ་བའི་ཐིག་ལེ་ལྔ་། རྩ་བའི་རླུང་ལྔ་དང་འབྲེལ་
བའི་ཐིག་ལེ་ལྔ། སྟེང་དུ་ཉི་ཟླ་སྒྲ་གཅན་གྱི་རླུང་གསུམ་ལ་བརྟེན་པའི་ཐིག་ལེ་གསུམ་
ནི་སྲོག་ཉི་མའི་ཆོས་ཅན་ཡིན་པས་ཉི་མའི་ཐིག་ལེ་ཞེས་གཅིག་ཏུ་བྱས། འོག་ཏུ་
བཤང་གཅི་ཁུ་བའི་རྩ་གསུམ་ལ་བརྟེན་པའི་ཐིག་ལེ་གསུམ་ནི། ཐུར་སེལ་ཟླ་བའི་
ཆོས་ཅན་ཡིན་པས་ཟླ་བའི་ཐིག་ལེར་གཅིག་ཏུ་བྱས་པ་སྟེ་དྭངས་མ་བཅུ་
གཉིས་སོ། །སྙིགས་མ་ཉེར་བཞིའི་རྟེན་ནི་ས་འོག་སྤྱོད་སྐུའི་གནས་བརྒྱད། ས་
སྤྱོད་གསུང་གི་གནས་བརྒྱད། མཁའ་སྤྱོད་ཐུགས་ཀྱི་གནས་བརྒྱད་ཡོད་པའི་བྱེ་
བྲག་གིས་རྩའི་རྩེ་མོ་ཉི་ཤུ་རྩ་བཞི་ལ་ཐིག་ལེ་དང་མཁའ་འགྲོ་མ་རྒྱུན་དུ་གནས་པ་དང་།
རེ་འགའགནས་པ་ལ་སོགས་པའི་བྱེ་བྲག་གིས། ཕྱི་ནང་གི་གནས་དང་ཉེ་བའི་གནས་
གཉིས་ལ་ནང་གསེས་བཞི་བཞིར་དབྱེ་བས་ཡུལ་བརྒྱད་ནི་ཐུགས་ཀྱི་འཁོར་ལོ། ཞིང་
དང་ཉེ་བའི་ཞིང་དང་ཚནྡྷོ་དང་ཉེ་བའི་ཚན་བཞི་ལ་ནང་གསེས་གཉིས་རེར་ཡོད་པའི་
ཡུལ་བརྒྱད་ནི་གསུང་གི་འཁོར་ལོ། འདུ་བ་དང་ཉེ་བའི་འདུ་བ། དུར་ཁྲོད་དང་
ཉེ་བའི་དུར་ཁྲོད་བཞི་ལ་གཉིས་རེར་དབྱེ་བས་ཡུལ་བརྒྱད་ནི་སྐུའི་འཁོར་ལོ་སྟེ། ནང་
དུ་དཀར་ཆ་འབབ་ཅིང་ཕྱི་རོལ་ཏུ་མཁའ་འགྲོ་མ་རྣམས་འདུ་བའོ། །དེ་ལྟར་རྩ་
ཆེན་ཉེར་བཞིར་འབབ་པའི་ཁམས་ཉི་ཤུ་རྩ་བཞི་པོ་རེ་རེ་ལ་ཐིམ་པ་དང་། ལོངས་
སྤྱོད་བདག་པོ་གསུམ་གསུམ་དུ་ཕྱེ་བས་བདུན་ཅུ་རྩ་གཉིས་སུ་འགྱུར་རོ། །དེ་ཡང་



ཟབ་མོའི་ལམ་ལ་གནས་པའི་རྣལ་འབྱོར་པས་རླུང་སེམས་ཙམ་གྱི་སྐུ་གྲུབ་ནས་ཕྱི་
རོལ་དུ་ཉི་ཤུ་རྩ་བཞིའི་ཡུལ་ཆེན་རྣམས་ལ་སྤྱོད་ཅིང་དེ་དག་ཏུ་གནས་པའི་རྡོ་རྗེའི་
ཕོ་ཉ་མོ་རྣམས་དང་འདུ་བ་ཁྱད་པར་ཅན་ཐོབ་པ་དང་། ནང་དུ་ཁམས་དང་རླུང་
རྣམས་དབུ་མར་འགག་པས་རིམ་བཞིན་སྦྱོར་ལམ་ཉིད་ལས་ཕྱེ་བའི་ས་བཅུ་བགྲོད་
པར་གསུངས་སོ། །སམ་བུ་ཌ་ལས། །གནས་ནི་རབ་ཏུ་དགའ་བའི་ས། །དེ་
བཞིན་ཉེ་གནས་དྲི་མ་མེད། །ཞིང་ནི་འོད་བྱེད་ཤེས་པར་བྱ། །ཉེ་བའི་ཞིང་ནི་འོད་
འཕྲོ་ཅན། །ཉེ་བའི་ཚནྡྷོ་སྦྱང་དཀའ་བ། །ཚནཾ ་མངོན་དུ་གྱུར་པར་ངེས། །འདུ་
བ་རིང་དུ་སོང་བ་སྟེ། །ཉེ་བའི་འདུ་བ་མི་གཡོ་བ། །དུར་ཁྲོད་ལེགས་པའི་བློ་གྲོས་
ཉིད༑ །ཉེ་བའི་དུར་ཁྲོད་ཆོས་ཀྱི་སྤྲིན། །ཕ་རོལ་ཕྱིན་བཅུའི་ས་རྣམས་ལ། །རྣལ་
འབྱོར་ས་ཡི་ཀླ་ཀློའི་སྐད། །པུ་ལ་སོགས་པ་ཅི་གསུངས་པ། །ཕྱི་དང་ནང་དུ་ཤེས་
པར་བྱ། །ཞེས་གསུངས་པ་ལྟར། གནས་ཆེན་ཉེར་བཞི་ལས། Pulirama
པུ་ལླི་ར་མ་ཞེས་པ་རྒྱ་གར་བྱང་ཕྱོགས་མངའ་སྡེ་ཞིག་གི་ནང་ཡོད་གསུངས།
Jalandharaཛཱ་ལན་དྷ་ར་ཞེས་པ་དྲྭ་བ་འཛིན་པ་ནི་རྡ་རམ་ས་ལ་དང་ཉེ་བའི་ཀང་
ར་ལ་ཡོད། Arbuda ཨརྦ་ཏ་ཞེས་པ་དེང་སང་ཨབུ་ཟེར་བ་སྔ་དུས་མ་རུའི་
ཡུལ་དང་དེང་སང་Rajasthanརཛསུ་ཐན་མངའ་སྡེ་ནང་ཡོད། Godavari
གོ་དཱ་ཝ་རི་ཞེས་པ་བ་ཡི་མཆོད་སྦྱིན་ནམ་བ་གླང་གསོད་ཅེས་པ་རྒྱ་གར་ལྷོ་ཕྱོགས་
Andhra Pradesh ཨན་དྷར་པར་སྡེཤི་མངའ་སྡེ་ནང་ཡོད། དེ་བཞི་ནི་



གནས་དང་། Devikota དེ་བཱི་ཀོ་ཊི་ཞེས་པ་ལྷ་མིའི་མཁར་ནི་Assamཨཱ་
སམ་ནང་སྔོན་དུས་བིར ནརའི་ནང་ཡོད་པའི་དེ་བཱི་ཀོ་ཊི་ཞིག་དང་། དེ་བཞིན་ལྷོ་
ཕྱོགས་ཏ་མིལ་མངའ་སྡེ་ནང་ཡང་གཅིག་ཡོད། གཞན་ཡང་འབྲུག་དང་བོད་ཀྱི་
ཡུལ་དུ་ཡོད་པར་འདོད་པའང་ཡོད། Odivisa ཨོ་ཊི་བི་ཤ་ནི་བངྒ་ལའི་ཉེ་འགྲམ་
གྱི་རྒྱ་གར་གྱི་མངའ་སྡེ་ཞིག་ཡིན། སློབ་དཔོན་ཕྱོགས་གླང་གིས་ཚད་མ་ཀུན་བཏུས་
ཀྱང་ཡུལ་འདིར་བརྩམས། Kosala ཀོ་ས་ལའམ་ཀོ་ཤལ་ཞེས་པ་མཉན་ཡོད་
ཀྱི་ཕྱོགས་ཡིན།Lampaལམཔ་ཀནི་འཕྱང་བ་ཅནཏེ་Afghanishtanཨཕགནི་
སི་ཐན་གྱི་རྒྱལ་ས་Kabulཀ་བུལ་ནས་ཤར་ཕྱོགས་སྤྱི་ལེ་བརྒྱ་ཙམ་གྱི་སར་ལམ་
ཏན་ཞེས་པའི་ས་དེ་ཡིན་པར་བཤད། དེ་བཞིནི་ཉེ་བའི་གནས་སོ། Himalaya།ཧི་
མཱ་ལ་ཡ་ནི་རི་བོ་གངས་ཅན་ཏེ་རྒྱ་སྐད་དུ་ཀི་ལཱ་ཤ་དང་བོད་སྐད་དུཏི་སེར་བསྒྱུར་
བ་ཡིན། Tihsadewa གྲི་ཧ་དེ་བ་ནི་ཁྱིམ་གྱི་ལྷ་སྟེ་བོད་ཀྱི་མཁས་པས་ལི་ཡུལ་
ལྕང་ར་སྨུག་པོ་ན་ཡོད་པར་གསུངས། དེའི་ངོས་འཛིན་སྐོར་འོག་ཏུ་འཆད། དེ་
ནི་ཞིང་དང་། Suvarnadvipa སུ་ཝརྨ་དཱི་པ་ཞེས་པ་གསེར་གླིང་ཡིན། དེ་ནི་
Indonesiaཨིན་དུ་ནི་ཤཡི་རྒྱལ་ས་དང་ཉེ་བར་ཡོད། Sindhaསིན་དྷུ་ནི་
Pakistanཔཀི་སི་ཐན་ནང་ཡོད་པའི་ས་ཏ་ཞེས་པའི་ཉེ་འགྲམ་སིན་དྷུའི་མངའ་
སྡེ་ཞེས་པ་དེ་ཡིན། དེ་གཉིས་ཉེ་བའི་ཞིང་ངོ་། Kuluta །ཀུ་ལུ་ཏའམ་ཀུ་ལི་ནི་
Mandiམཱནཊི་རྒྱལ་ས་ནས་སྤྱི་ལེ་དགུ་བཅུ་ཙམ་གྱི་ས་ན་ཡོད། Utiyana
58



ཨོ་ཌི་ཡ་ནའམ་ཨུ་ཊི་ཡཱན་ནི་Pakistanཔཀི་སི་ཐན་ནང་ཡོད། དེ་གཉིས་ནི་ཚན་
དྷོ་དང་། Ramesvara ར་མེ་ཤཱར་ཞེས་པ་དགའ་བའི་དབང་ཕྱུག་ནི། རྒྱ་
གར་ལྷོ་ཕྱོགས་Tamil ཏ་མིལ་མངའ་སྡེ་ནང་ཡོད། Malava མཱ་ལ་ཝ་ཞེས་
པ་ཕྲེང་བ་ཅན་ཏེ་རྒྱ་གར་དབུས་ཀྱི་མངའ་སྡེ་ནང་ཨུ་ཙྪེན་ཞེས་པ་འཕགས་རྒྱལ་གྱི་
ཉེ་འགྲམ་ན་ཡོད། དེ་གཉིས་ནི་ཉེ་བའི་ཚན་དྷོའོ། Kamarupa།ཀ་མ་རཱུ་པ་
ཞེས་པ་འདོད་པའི་གཟུགས་ཏེ་རྒྱ་གར་ཤར་ཕྱོགས་Assam ཨཱ་སཱམ་གྱི་རྒྱལ་ས་
Guwahatiགོ་ཧཊི་ནང་ཡོད། Tisku ཀྲི་ཤ་ཀུ་ནི་ད་ཆར་གང་དུ་ཡོད་པའི་
ཡིག་ཆ་མ་བརྙེད། དེ་གཉིས་ནི་འདུ་བ་དང་། Kalinga ཀ་ལིངྒ་ཞེས་པ་ཅི་མཚན་
ཏེ་ཨོ་ཊི་ཝི་ཤའི་ཕྱོགས་ནས་ལྷོ་ཕྱོགས་གོ་དཱ་ཝ་རི་བར་གྱི་ཡུལ་ཞིག་ཡིན། དེང་
སང་རྒྱ་གར་གྱི་མངའ་སྡེ་མང་པོ་ནང་ཕན་ཚུན་ཚུད་པས་ཡུལ་གསལ་པོར་ངོས་བཟུང་
རྒྱུ་མེད། Campa ཀཉཙ་སྟེ་རྒྱ་གར་ལྷོ་ཕྱོགས་ཏམིལ་མངའ་སྡེའི་ནང་ཡོད་
པའི་གནས་ཕྱི་རོལ་པ་རྣམས་ཀྱི་ཤངྐར་ཨཱཙརྱའི་གདན་ས་གཙོ་བོ་དེ་ཡིན། དེ་གཉིས་
ནི་ཉེ་བའི་འདུ་བའོ། Pretapur པྲཏ་པཱ་རི་ཞེས་ཡི་དྭགས་ཏེ་སྟོད་མངའ་རི་ཡུལ་
གྱི་སྲེ་ཏ་པུ་རུ་ཞེས་པ་ཕུག་གཅིག་གི་ནང་ཡོད་པའི་བདེ་མཆོག་གི་ཐུགས་སམ་དབང་
ཕྱུག་གི་ལིངྒ་གྲགས་པ་དེ་ཡིན། Saurastra སོ་རཀཱཊར་ཞེས་པ་ཡུལ་འཁོར་
བཟང་པོ་ནི་རྒྱ་གར་ནུབ་ཕྱོགས་Gujrat-གུཛ་རཱཏའི་མངའ་སྡེ་ནང་ཡོད་ཅིང་། ད་
ལྟ་ཡང་སོ་ཤརཏ་བརྗོད། ཕྱི་རོལ་པ་རྣམས་ཀྱི་Somnathསོམ་ནཱ་ཐ་ཞེས་པའི་གནས་



རྩ་ཆེ་ཞིག་ཏུ་འཛིན། དེ་གཉིས་ནི་དུར་ཁྲོད་དང་། Nagara ན་གར་ཞེས་པ་
གྲོང་ཁྱེར་རྒྱ་གར་ནུབ་ཕྱོགས་ན་གརའི་ཡི་གེ་འབྱུང་བའི་གནས་Rajasthan ར་
ཇི་སི་ཐན་གྱི་མངའ་ཁོངས་Nagara ན་གར་ཞེས་པའི་ཡུལ་དེ་ཡིན། མ་རུ་ནི་བྱེ་
ཐང་མྱ་ངན་དང་མྱ་ངན་གྱི་ཐང་ལ་ཡང་བསྒྱུར། དེ་ནི་Rajasthanར་ཇི་སི་ཐན་གྱི་
མངའ་ཁོངས་Abuཨཅུ་ཞེས་པ་རྒྱ་གར་གྱི་བྱེ་ཐང་ཆེ་ཤོས་ཡོད་པའི་ཡུལ་འདི་ཡིན།
དེ་གཉིས་ལ་ཉེ་བའི་དུར་ཁྲོད་ཅེས་བརྗོད། དེ་རྣམས་གཙོ་བོ་འགོས་པདྨ་རྒྱལ་མཚན་
གྱི་གསུང་ལས་བཏུས་སོ། །འདི་དག་གི་སྟེང་དུ་དུར་ཁྲོད་ཆེན་པོ་བརྒྱད་གང་དུ་གནས་
པའི་ཡུལ་རྣམས་བརྩིས་པས་ཡུལ་ཆེན་སོ་གཉིས་ཏེ། ཐབས་ཀྱི་རྒྱུད་ནས་སྤྱོད་ཡུལ་
རྣམས་སུ་རྒྱུ་བར་མི་འབྱུང་ལ་ཤེས་རབ་ཀྱི་རྒྱུད་ལས་རྣལ་འབྱོར་མ་རྣམས་ཀྱི་སྔགས་
ལ་གཙོ་བོར་བྱེད་པའི་ཕྱིར་ཞིང་རྣམས་སུ་རྒྱུ་བ་བསྟན་ཏོ། །དེས་ན་གཙོ་བོར་ཡོངས་
སུ་གྲགས་པ་ནི་འཛམ་བུ་གླིང་གི་ཡུལ་ཆེན་སོ་གཉིས་པོ་རྣམས་ཡིན་ལ། རྗེས་མཐུན་
ནི་བོད་ལ་སོགས་པའི་རྒྱལ་ཁམས་རེ་རེ་ལའང་ཡུལ་ཆེན་དེ་དག་ཚང་བར་བརྩི་ཞིང་
གྲོང་ཁྱེར་གཅིག་ལའང་ཚང་བར་གསུངས་སོ། །ཚང་བའི་གོ་དོན་ནི་ས་བཅུ་ཆེ་ཆུང་
ལ་གནས་པའི་ཕོ་ཉ་མོ་རྣམས་གནས་པ་དང་། དེ་དག་གིས་རྣལ་འབྱོར་དམ་པ་རྣམས་
ལ་ནང་གི་ཡོན་ཏན་འཕེལ་བའི་གྲོགས་བྱེད་པ་ཡིན་ནོ།།
༈ གཉིས་པ་དུར་ཁྲོད་ཆེན་པོ་བརྒྱད་དང་རང་བྱུང་གི་མཆོད་རྟེན་རྣམས་བཤད་
པ་ནི། དེ་ཡང་རྩོད་ལྡན་གྱི་ཐོག་མར་གསང་བའི་བདག་པོ་དཔལ་ཕྱག་ན་རྡོ་རྗེ་བཛ་
ཧེ་རུ་ཀ་ཆེན་པོས་རུ་དྲ་ཁྱོ་ཤུག་འཁོར་དང་བཅས་པ་བསྒྲལ་ཏེ། གསང་ཆེན་རྡོ་
60



རྗེ་ཐེག་པའི་གྲལ་ལ་བཀོད། གནས་གསུམ་དུ་དམ་ཚིག་གི་རྡོ་རྗེ་བཞག་ནས་སངས་
རྒྱས་ཀྱི་བསྟན་པ་བསྲུང་བར་གཉེར་གཏད། རུ་དྲ་ཉིད་ཆོས་སྐྱོང་ལེགས་ལྡན་ནག་
པོར་དབང་བསྐུར། གསང་མཚན་མ་ཧཱ་ཀཱ་ལར་བཏགས། མ་འོངས་པར་བཀོད་
པ་ལྷུན་གྲུབ་ཏུ་འཚང་རྒྱ་བར་ལུང་བསྟན་ཏོ། །དེའི་ཚེ་རུ་དྲའི་ཕུང་པོ་གན་རྐྱལ་
དུ་བསྒུལ་ཏེ་མགོ་བོ་ལྷོ་ནུབ། རྐང་པ་བྱང་ཤར་དུ་བསྟན་ནས་ལྷོ་ཕྱོགས་ཛམ་བུའི་
གླིང་དུ་འཕངས་པས་ས་གཞིར་གྱུར་པ་ནི། མགོ་བོ་སིང་ག་ལའི་ཡུལ། ལག་པ་
གཡས་ཐོ་གར་ཡུལ། གཡོན་ལི་ཡུལ། རྐང་པ་གཡས་བལ་ཡུལ། གཡོན་ཁ་
ཆེའི་ཡུལ། ནང་ཁྲོལ་ཟ་ཧོར་ཡུལ། སྙིང་ཨོ་རྒྱན་ཡུལ། ལིང་ག་མ་ག་དྷའི་ཡུལ་
ལོ༑ ༑གཞན་ཡང་སྔོན་རུ་དྲ་ཉིད་ཀྱིས་ལྷ་མ་ཡིན་ཀེ་ཤུ་ཞེས་པའི་ལུས་ཕུང་ཛམ་
བུའི་གླིང་དུ་ཀླད་ཀོར་གྱིས་བསྐྱུར་བས་ཀྱང་ཡན་ལག་རྣམས་ཡུལ་དེ་དག་ཏུ་བབས་
པས་དགེ་གནས་བརྒྱད་དུ་གྲགས་སོ། །ཡུལ་དེ་རྣམས་སུ་དུར་ཁྲོད་ཆེན་པོ་བརྒྱད་
དང་རང་བྱུང་གི་མཆོད་རྟེན་བརྒྱད་སོགས་བྱུང་བ་ནི། རྒྱ་གར་གྱི་ཡུལ་དབུས་མ་
ག་དྷ་ན། དུར་ཁྲོད་བསིལ་བ་ཚལ་དང་། མཆོད་རྟེན་བདེ་བྱེད་བརྩེགས་པ། མ་
མོ་ཆེན་མོ་གི་མ་རི་གནས་སོ། །དེ་བཞིན་དུ་ཡུལ་སིང་ག་ལར། དུར་ཁྲོད་སོ་ས་
གླིང་ངམ་སྐུ་ལ་རྫོགས། མཆོད་རྟེན་རི་བོ་ཏཱ་ལ། མ་མོ་ཙོ་རི་མ་གནས་སོ། །བལ་
པོའི་ཡུལ་དུ། ལྷུན་གྲུབ་བརྩེགས་པ། མཆོད་རྟེན་བྱ་རུང་ཁ་ཤོར། མ་མོ་ཀསྨྲ་
རི་གནས་སོ། །ཟ་ཧོར་གྱི་ཡུལ་དུ། དགའ་བ་ཚལ་གྱི་དུར་ཁྲོད་ལང་ཀ་བརྩེགས་



པ༑ མཆོད་རྟེན་བདེ་བྱེད་གཞོན་ནུ། མ་མོ་ཙནཊ་ལི་གནས་སོ། སཱ་ལའི་ཡུལ་
ལམ་ཐོ་གར་གྱི་ཡུལ་ཞེས་ཁ་ཆེའི་ནུབ་ཕྱོགས་གྱད་ཀྱི་ཡུལ་ལམ་སྲིན་པོའི་གླིང་དུ།
གསང་ཆེན་རོལ་པའི་དུར་ཁྲོད། མཆོད་རྟེན་ཀ་པ་ཏ། མ་མོ་བེ་ཏ་ལི་གནས་སོ།
།ཨོ་རྒྱན་གྱི་ཡུལ་དུ་ལྷ་བརྩེགས་སམ་པདྨ་བརྩེགས་པའི་དུར་ཁྲོད། མཆོད་རྟེན་རང་
བྱུང་གཟི་འོད་ཅན་ནམ་དརྨ་ཙཀྲ། མ་མོ་པསྐསི་གནས་སོ། །ཁ་ཆེའི་ཡུལ་ར་ག་
རཀྟའི་གནས་སུ། ཧེ་ཆེན་བརྡལ་བའམ་གསང་ལམ་མནོལ་མའམ་བདེ་ཆེན་བརྡལ་
བའི་དུར་ཁྲོད། མཆོད་རྟེན་ཀ་ནི་ཀ མ་མོ་ཀོ་རི་མ་གནས་སོ། །མི་ཡི་ཡུལ་དུ།
ལང་ཀ་བརྩེགས་པའི་དུར་ཁྲོད། མཆོད་རྟེན་གོ་མ་ས་ལ་གན་དྷ། མ་མོ་སྨེ་ཤ་ནི་
གནས་སོ། །བདུད་རྩི་མཆོག་གི་རྒྱུད་ལས། རོ་ཡི་སྲུང་མ་ཆེན་མོ་ནི། །མ་མོ་
ཆེན་མོ་བརྒྱད་དུ་བཞག །དེ་དག་བརྟེན་ནས་ཆེན་མོ་ཡང་། །མཆོད་རྟེན་བརྒྱད་
དུ་རྣམ་པར་བཞག །ཅེས་བཤད་དོ། །གཞན་ཡང་མཐོང་ཐོས་འཕྲུལ་དྲག་རྔམས་
པའི་ཡོན་ཏན་བརྒྱད་དང་། སྲིན་མོ་ར་རོ་མ་ལ་སོགས་པའི་སྲུང་མ་བརྒྱད་དང་།
ཤིང་ཆེན་པོ་བརྒྱད་དང་། ཞིང་སྐྱོང་ཆེན་པོ་བརྒྱད་དང་། མཚོ་ཆེན་པོ་བརྒྱད་
དང༑ ཀླུ་ཆེན་པོ་བརྒྱད་དང་། སྤྲིན་ཆེན་པོ་བརྒྱད་དང་། ཕྱོགས་སྐྱོང་ཆེན་པོ་
བརྒྱད་ལ་སོགས་པའང་དུར་ཁྲོད་ཆེན་པོ་བརྒྱད་དུ་བྱུང་བར་གྱུར་ཏོ། ཁ་ཅིག་གཉིས་
ལྡན་གྱི་དུས་སུ་རུ་དྲའམ་དྲག་པོ་འཁོར་དང་བཅས་པ་བཏུལ་བར་བཤད་པ་སོགས་
མང་ཡང་འདིར་ནི་དགོངས་པ་འདུས་པའི་མདོ་དང་ཐང་ཡིག་ལྟར་བཀོད་



པའོ། །གསུམ་པ་འཕགས་ཡུལ་གྱི་གནས་ཆེན་རྣམས་བཤད་པ་ལ།
ཤཱཀྱའི་བྱུང་བ་བརྗོད་པ་དང་། གནས་དངོས་བཤད་པ་གཉིས་ལས། དང་པོ་
༈ ཤཱཀྱའི་བྱུང་བ་བརྗོད་པ་ནི།
སྔོན་ཐོག་མར་འཇིག་རྟེན་གྱི་ཁམས་ནམ་མཁའ་ཡངས་པའི་ཀློང་དུ། མེ་ཆུ་རླུང་
གིས་བསྲུབས་པ་ལས་འོ་མ་དཀྲོགས་པའི་མར་བཞིན་ས་གཞི་སྣོད་ཀྱི་འཇིག་རྟེན་
ཆགས། དེ་ནས་བཅུད་ཀྱི་སེམས་ཅན་རྣམས་ལས་འོད་གསལ་ལྷ་ནས་ཆད་པའི་
རྫོགས་ལྡན་གྱི་མི་རྣམས་བདུད་རྩིའི་ཞག་གིས་འཚོ་བ་དང་། དེ་ནས་སའི་བཅུད་
ཀྱིས་འཚོ་བ་ནས་རིམ་གྱིས་ལུས་ལྕི་ཞིང་ཁ་དོག་ངན་པར་གྱུར་པ་དང་། ལུས་ཀྱི་
འོད་ཉམས་ཏེ་ཉི་ཟླ་བྱུང་། དེ་ནས་འབྲས་ས་ལུ་སྐྱེས་ཤིང་ལོངས་སུ་སྤྱད་པས་ཕོ་
མོའི་དབང་པོ་དོད་ནས་ཁང་ཁྱིམ་འབུབས། དེ་ནས་ཞིང་བཏབ་སྟེ་འབྲས་བུ་དང་
ཞིང་གི་མུ་ལ་འཁྲུགས་རྩོད་བྱུང་བ་ན། ཡུལ་མི་ཀུན་འདུས་ནས་བློ་གྲོས་དང་ལྡན་
པ་ཞིག་རྒྱལ་པོར་བསྐོས་ཏེ་ས་བདག་ཀུན་གྱི་ཐོག་མ་མང་པོས་བཀུར་བའི་རྒྱལ་པོ་
ཞེས་སུ་གྲགས། དེའི་སྲས་བརྒྱུད་རིམ་པར། འོད་མཛེས། དགེ་བ། དགེ་
མཆོག༑ གསོ་སྦྱོང་འཕགས་དང་ལྔ་ལ་སྔོན་གྱི་རྒྱལ་པོ་སྡེ་ལྔར་བརྗོད། གསོ་
སྦྱོང་འཕགས་ལས་རྒྱལ་པོ་ང་ལས་ནུ། དེ་ལས་མཛེས་པ། དེ་ལས་ཉེ་མཛེས།
དེ་ལས་མཛེས་ལྡན། དེ་ལས་ཉེ་མཛེས་ལྡན་ཏེ་སྔོན་གྱི་འཁོར་ལོས་སྒྱུར་བའི་རྒྱལ་
པོ་ལྔར་གྲགས། དེ་རྣམས་ལས་གདུང་རབས་སྟོང་གི་མཚམས་སུ་རྒྱལ་པོ་ཀྲི་ཀྲི་



བྱུང༑ དེའི་ཚེ་སངས་རྒྱས་འོད་སྲུངས་འཇིག་རྟེན་དུ་བྱོན། དེ་ལྟར་རྒྱལ་པོ་འདི་
དག་ལས་བརྒྱུད་དེ་ཟས་གཙང་ཡན་ཆོད་དུ་ས་ཡ་ཆིག་འབུམ་ཉི་ཁྲི་ལྔ་བརྒྱ་བཅུ་བཞི་
བྱུང་བར་གསུངས། བདག་ཅག་གི་སྟོན་པའི་གདུང་རབས་ནི་ཡུལ་གྲུ་འཛིན་དུ་
བུ་རམ་ཤིང་པའི་རྒྱལ་བརྒྱུད་ཅེས་པ་རིམ་པར་རྒྱལ་པོ་བརྒྱ་ཐམ་པ་བྱུང་བའི་མཐའ་
མ་རྒྱལ་པོ་འཕགས་སྐྱེས་པོ་ཞེས་བྱ་བ་བྱུང་། དེ་ལ་བུ་ཕུ་ནུ་གཉིས་ལས་ཡབ་ནུ་བོ་
ལ་དགའ་བས་རྒྱལ་སྲིད་གཏད། ཕུ་བོ་བྷ་ར་དྷ་ཛ་སྤུན་གཞན་དང་བསྡོངས་ནས་
སེར་སྐྱའི་གནས་སུ་ཕྱིན། མཐར་ཡབ་ཀྱིས་བུ་རྣམས་ཡིད་ལ་དྲན་པས་བློན་པོ་ལ་
གཞོན་ནུ་རྣམས་བོས་ཤོག་གསུངས་པ་ལྟར་བཙལ་བས། སྲས་མིང་སྲིང་རྣམས་
མཉམ་དུ་བཞུགས་ཤིང་། བུ་ཚ་མང་དུ་འཕེལ་བ་ལ་ཤཱཀྱའི་བརྒྱུད་ཅེས་གྲགས། རྒྱལ་
བརྒྱུད་སྟོང་ཕྲག་ལྔ་འདས་པའི་ཚེ་རྒྱལ་པོ་ཤིང་རྟ་བཅུ་པ་བྱོན། དེའི་བརྒྱུད་ལ་རྒྱལ་
པོ་སེང་གེ་འགྲམ་ཞེས་བྱ་བ་བྱུང་། སེངྒེ་འགྲམ་གྱི་སྲས་ལ་རྒྱལ་པོ་ཟས་གཙང་དང་།
ཟས་དཀར་དང་། བྲེ་བོ་ཟས་དང་། བདུད་རྩི་ཟས་རྣམས་བྱུང་། ཟས་གཙང་གི་
སྲས་ནི་བཅོམ་ལྡན་འདས་དང་། གཅུང་དགའ་བོ། ཟས་དཀར་གྱི་སྲས་ལ་མ་
འགགས་པ་དང་། ཆེན་པོ། བདུད་རྩི་ཟས་ཀྱི་སྲས་ནི་ཀུན་དགའ་བོ་དང་། ལྷས་
བྱིན་ནོ། །སྒྲ་གཅན་འཛིན་ནི་བཅོམ་ལྡན་འདས་ཀྱི་སྲས་སྟེ་གནས་བརྟན་དགྲ་བཅོམ་
པ་ཆེན་པོར་གྱུར་ནས་ཤཱཀྱ་རྣམས་ཀྱི་འཕྲེང་བརྒྱུད་ཆད་པ་ཡིན་ཅེས་གསུངས་སོ།
།གཉིས་པ་ནི། ཇི་སྐད་དུ་ཚིགས་སུ་བཅད་པ་ལས། རྫོགས་སངས་གང་དུ་བལྟམས་
64



པ་དང་། །གང་དུ་བྱང་ཆུབ་ལ་རེག་དང་། །ཞི་བའི་འཁོར་ལོ་བསྐོར་བ་དང་། །ཟག་
མེད་མྱ་ངན་འདས་པ་ཡི། །གནས་དེ་ལ་ནི་བདག་ཕྱག་འཚལ། ཞེས་དང་། ལུང་
ཕྲན་ཚེགས་ལས། དགེ་སློང་དག ང་འདས་པའི་འོག་ཏུ་གནས་བཞི་པོ་འདི་དག་
ནི་རིགས་ཀྱི་བུ་དང་བུ་མོ་དད་པ་ཅན་རྣམས་ཀྱིས་ཇི་སྲིད་འཚོ་བའི་བར་དུ་འགྲོ་བར་
བྱ་ཞིང་། དྲན་པར་འགྱུར་བར་བྱའོ། བཞི་གང་ཞེ་ན།
༡ འདིར་ནི་བཅོམ་ལྡན་འདས་འཁྲུངས་སོ།།
༢ འདིར་ནི་བཅོམ་ལྡན་འདས་མངོན་པར་རྫོགས་པར་སངས་རྒྱས་སོ།།
༣ འདིར་ནི་བཅོམ་ལྡན་འདས་ཀྱིས་ཆོས་ཀྱི་འཁོར་ལོ་རྣམ་པ་བཅུ་གཉིས་སུ་བསྐོར་ཏོ།།
༤ འདིར་ནི་བཅོམ་ལྡན་འདས་ཡོངས་སུ་མྱ་ངན་ལས་འདས་པ་སྟེ། དགེ་སློང་དག་
ང་འདས་པའི་འོག་ཏུ་འདིར་མཆོད་རྟེན་བསྐོར་བ་དང་། མཆོད་རྟེན་ལ་ཕྱག་འཚལ་
བ་དག་འོང་གི དེ་དག་ལ་འདི་སྐད་ཅེས་བརྗོད་པར་བྱ་སྟེ། ཞེས་པ་ནས་ང་ལ་
དད་པས་དུས་བྱས་པ་དེ་ཐམས་ཅད་ཀྱང་བདེ་འགྲོ་མཐོ་རིས་ཀྱི་འཇིག་རྟེན་དུ་འགྲོའོ་
ཞེས་སོགས་རྒྱས་པར་གསུངས་སོ། །དེ་བཞིན་དུ་མདོ་གཞན་ལས་ཀྱང་། ང་མྱ་
ངན་ལས་འདས་པའི་རྗེས་སུ། དགེ་སློང་གསར་བུ་འགའ་ཞིག་འོང་ནས། ཁྱེད་
ཀྱི་སྟོན་པ་ཇི་འདྲ་ཞེས་འདྲི་ན། དེ་དག་ལ་གནས་བཞི་པོ་འདི་དག་བསྟན་པར་བྱ་
སྟེ་སོགས་གསུངས་ལ། །རྟོག་གེ་འབར་བར་མདོ་དྲངས་པ་ལས་ཀྱང། གནས་
བཞི་པོ་འདི་དག་བསྐོར་བས་མཚམས་མེད་པའི་སྡིག་པ་ཡང་འབྱང་བར་གསུངས།



༡ དེ་ཡང་རྡོ་རྗེ་གདན་མངོན་པར་བྱང་ཆུབ་པའི་གནས།
༢ ལུམ་བི་ནི་སྐུ་འཁྲུངས་པའི་གནས།
༣ ཝ་རཱ་ཎཱ་སི་ཆོས་འཁོར་བསྐོར་བའི་གནས།
༤ རྩ་མཆོག་གྲོང་མྱ་ངན་ལས་འདས་པའི་གནས་ཏེ་
མདོ་ལས་གསུངས་པའི་སངས་རྒྱས་ཀྱི་གནས་ཆེན་བཞི་པོ་ནི་དེ་དག་ཡིན་ལ།
དེ་རྣམས་ཀྱི་སྟེང་དུ། །
༥ ནཱ་ལེན་སྐུ་ཚེ་བྱིན་གྱིས་བརླབས་པའི་གནས།
པ མཉན་ཡོད་བདུད་བཏུལ་བའི་གནས།
༧ ཤང་ཁ་ས་ལྷ་ལས་བབས་པའི་གནས།
༨ རྒྱལ་པོའི་ཁབ་དབྱེན་ཟླུམ་པའི་གནས་ཏེ་བརྒྱད་པོ་
དེ་ནི་གནས་ཆེན་བརྒྱད་ཅེས་གྲགས་པ་དག་ཡིན་ནོ།།
༈ ཡུལ་དབུས་རྒྱ་གར་གྱི་གྲོང་ཁྱེར་སེར་སྐྱའི་གནས།
དེ་ནི་ལུམ་བི་ནིའི་ནུབ་ཕྱོགས་སྤྱི་ལེ་དྲུག་ཙམ་ན་ཆུ་བོ་སྐལ་ལྡན་ཤིང་རྟའི་འགྲམཏི་
ལེ་ར་ཀོཊ་ཟེར་བའི་གནས་སུ་གྲོང་ཁྱེར་དང་ཕོ་བྲང་གི་ཤུལ་བཅས་ཡོད། ཕོ་བྲང་
གི་ཤུལ་དེ་ལ་ཤར་སྒོ་ནས་ནུབ་སྒོ་བར་མི་ཊར་༣༠༥དང་། བྱང་ཕྱོགས་ནས་ལྷོ་
སྒོ་བར་མི་ཊར་ ༤༨༧ ཡོད་པ་གསུངས། དེ་ཡང་ཡང་དག་པར་རྫོགས་པའི་



སངས་རྒྱས་ཤཱཀྱ་ཐུབ་པ། སྐྱེས་བུ་འདུལ་བ། ཁ་ལོ་སྒྱུར་བ། བླ་ན་མེད་པ། ལྷ་
དང་མི་རྣམས་ཀྱི་སྟོན་པ་དེ་ཉིད། གཟིགས་པ་རྣམ་པ་ལྔ་ལ་གཟིགས་ནས་དཔྱིད་
ཟླ་ཐ་ཆུང་སྐར་མ་ས་ག་ཉའི་བཅོ་ལྔ་ལ། ཡུམ་གསོ་སྦྱོང་ལ་གནས་པའི་གློ་གཡས་
ནས་ལྷུམས་སུ་ཞུགས་ཏེ་ལྷུམས་གཞལ་ཡས་ཁང་དུ་སྤྲུལ་ནས་འགྲོ་བ་མཐའ་ཡས་
པའི་དོན་མཛད་པའི་གནས་དང་། རྗེས་སུ་ཡིག་དཔོན་ཀུན་གྱི་བཤེས་གཉེན་དང་
། སྲིན་བུ་གོ་ཆ་ལ་སོགས་པའི་དྲུང་དུ་ཕྱིན་ཏེ། ཡི་གེ་དང་། འཕོང་དང་རྒྱུ་
རྩལ་རྣམས་མཐར་ཕྱིན་ཏེ། སྐྱེས་བུ་ང་རྒྱལ་ཅན་དུ་མ་ཞིག་སྟོབས་དང་རྩལ་
གྱིས་བཏུལ་བའི་གནས་ཀྱང་ཡིན། གཞན་ཡང་བཙུན་མོ་དྲུག་ཁྲི་ཁབ་ཏུ་བཞེས་
པ་དང་། ཕོ་བྲང་དུ་གནས་པའི་ཚེ་ལྷའི་སིལ་སྙན་གྱི་སྒྲ་ལས། གྲོང་ཁྱེར་དམ་
པདེ་ནས་མྱུར་དུ་ཕྱུངས་ཤིག་ཅེས་གྲགས་པ་སོགས་ཀྱིས་སྲིད་ལས་ངེས་པར་འབྱུང་
བའི་གནས་སོགས་ཡིན།།
༈ གྲོང་ཁྱེར་ཡངས་པ་ཅན།
ཨུཏར་པྲ་དེ་ཤ་མངའ་ཁོངས་སུ་ཡོད། Vaishali བཻ་ཤཱ་ལི་ཞེས་བརྗོད། དེར་
འཁོར་དགྲ་བཅོམ་པ་དང་བྱང་ཆུབ་སེམས་དཔའ་སྒྲིབ་པ་རྣམ་སེལ་སོགས་ལ། དཔལ་
ཕྲེང་སེང་གེ་སྒྲ་དང་དགོངས་པ་ངེས་པར་འགྲེལ་པ་ལ་སོགས་པ་བཀའ་ཐ་མ་ངེས་
དོན་ཆོས་ཀྱི་འཁོར་ལོ་བསྐོར་བའི་གནས་ཡིན་ལ། གཞན་ཡང་སྤྲེའུའི་རྒྱལ་པོ་ཧ་



ལུ་མན་དའི་ཚོགས་གསོག་པ་ལ་གཟིགས་ནས། སྤྲེའུས་སྦྲང་རྩི་དང་ཤིང་ཐོག་སོ་
མ་ཕུལ་བ་རྣམས་བྱང་ཆུབ་སེམས་དཔས་ཕྱི་དྲོ་ཡང་རུང་ཆུ་བཏབ་ནས་གསོལ་བས།
སྤྲེའུ་དགའ་ནས་གར་བྱས་པས་ཁྲོན་པའི་ནང་དུ་ལྷུང་ནས་ཚེའི་དུས་བྱས་ཏེ། སུམ་
ཅུ་རྩ་གསུམ་པའི་གནས་སུ་ལྷའི་བུ་དྲི་མ་མེད་པར་གྲགས་པ་བྱ་བར་སྐྱེས་པའི་གནས་
དང༑ སྟོན་པ་མྱ་ངན་ལས་འདས་རྗེས་ཆོས་རྒྱལ་མྱ་ངན་མེད་ཀྱིས་ཡོན་སྦྱར་ཏེ་
དགྲ་བཅོམ་པ་གྲགས་པ་ལ་སོགས་པ་བདུན་བརྒྱས་བཀའ་བསྡུ་གཉིས་པ་མཛད་པའི་
གནས་ཀྱང་ཡིན། དེར་ད་ལྟ་མྱ་ངན་མེད་ཀྱི་མཆོད་རྟེན་གྱི་ཤུལ་དང་། དེའི་བྱང་
ཤར་ན་བི་མ་ལ་མི་ཏྲའི་བཞུགས་ཁང་གི་ཤུལ་ཀྱང་ཡོད་པར་གསུངས།
ད་ལྟའི་མཆོད་རྟེན་ཅིག་ཡོད་པའི་ནང་དུ་སྟོན་པ་དངོས་ཀྱིས་གནང་བའི་ལྷུང་
བཟེད་ཅིག་ཡོད། འཛམ་གླིང་ནང་དམངས་གཙོ་ལམ་སྲོལ་ཀྱང་གནས་འདི་
ནས་ཐོག་མར་དར་བར་བཤད། དེ་ནི་སྟོན་པ་མ་ཕེབས་པའི་སྔོན་ནས་དར་
ཡོད་པའི་ལོ་རྒྱུས་ཡོད་འདུག ཨ་ཤོ་ཀའི་རྡོ་རིང་གི་རྩར་རྫིང་བུ་ཞིག་
ཡོད་པ་དེའི་མིང་ལ་ར་མ་ཨུན་འདྲ་ཞེས་པ། RamaAunda དེ་ནི་སྤྲེའུ་
རྣམས་ཀྱིས་སྟོན་པའི་སྐུ་ཁྲུས་གསོ་བའི་གནས་རྫིང་བུ་དེ་བྱས་པར་བརྗོད། སྦྲང་
རྩི་ཕུར་སར་མཆོད་རྟེན་གཉིས་ཡོད་པའང་གསུངས་སོ།། །།
68



༈ ལུམ་བིའི་ནིའི་ཚལ། །
རྩ་མཆོག་གྲོང་ནས། གོ་རག་པཱ་དང་། དེ་ནས་ནོ་ཏན་བ་དང་། དེ་ནས་Lumbini
ལུམ་བི་ནི་ལ་སླེབས། དེང་སང་བལ་ཡུལ་གྱི་ལྷོ་ཕྱོགས་རུ་པན་ཏིའི་རྫོང་ཁོང་དུ་
ཡོད་ཅིང་མིང་ལ་རུ་མན་དི་ Rumend ་ཞེས་ཞུ། གནའ་དུས་སུ་མིང་ལ་
དགའ་བའི་ཚལ་ཞིག་བརྗོད་པར་བཤད། དེ་ཡང་སྔོན་དུས་སུ་རྒྱལ་པོ་
Devadahaདང་། རྒྱལ་པོ་ Koliya གཉིས་ཀྱི་རྒྱལ་སའི་བར་ན་ཡོད་
པར་བཤད། དེར་བདག་ཅག་གི་སྟོན་པས་ལྷུམས་སུ་ཟླ་བ་བཅུ་ལོན་ཏེ། དཔྱིད་
ཟླ་ཐ་ཆུང་གི་ཡར་ཚེས་བཅོ་ལྔ་ལ་བབ་པ་ན། ཡུམ་གྱི་ཕྱག་གཡས་པས་ཤིང་མྱ་ངན་
ཚང་མེ་ཏོག་རབ་ཏུ་རྒྱས་པ་ཞིག་གི་ཡལ་ག་ལ་བཟུང་སྐབས། ཡུམ་ལ་གནོད་པ་
མེད་པར་མཆན་ཁུང་གཡས་ནས་ལྷ་རྫས་ཀྱི་ན་བཟའ་དང་བཅས་ཏེ་སྐུ་འཁྲུངས།
བལྟམས་མ་ཐག་ས་ཆེན་པོ་རྣམ་པ་དྲུག་ཏུ་གཡོས། འོད་ཀྱི་སྣང་བ་ཆེན་པོས་འཇིག་
རྟེན་གྱི་ཁམས་ཐམས་ཅད་ཁྱབ་པར་གྱུར། དེ་མ་ཐག་ཕྱོགས་བཞིར་གོམ་པ་བདུན་
བདུན་དོར་བས་པདྨ་བདུན་བདུན་འཁྲུངས་ཏེ། ང་ནི་འཇིག་རྟེན་འདི་ན་མཆོག་
གོ་ཞེས་གསུངས་པ་ན། ལྷ་རྣམས་ཀྱིས་མཆོད་པ་སྣ་ཚོགས་དང་། གང་ཚེ་རྐང་
གཉིས་གཙོ་བོ་ཁྱོད་བལྟམ་ཚེ། །ས་ཆེན་འདི་ལ་གོམ་པ་བདུན་བཞུད་དེ། །ང་ནི་
འཇིག་རྟེན་འདི་ན་མཆོག་ཅེས་གསུང་། །དེ་ཚེ་མཁས་པ་ཁྱོད་ལ་ཕྱག་འཚལ་ལོ།
།ཞེས་བསྟོད་བརྗོད་སོགས་མཛད་པའི་གནས་ཡིན། དེར་ཆོས་རྒྱལ་མྱ་ངན་མེད་



ཀྱི་རྡོ་རིང་། དེ་ལ་སངས་རྒྱས་ཕྱོགས་འདིར་འཁྲུངས་སོ་ཞེས་ཡི་གེ་བཀོད་ནས་
ཡོད་པ་དང༌། སྒྱུ་འཕྲུལ་མའི་སྐུ་བརྙན། སྟོན་པའི་སྐུ་ཁྲུས་གསོལ་བའི་ཁྲོན་པ།
སྤྱི་ལོ་༡༩༩༥ ཉི་ཧོང་གནའ་རྫས་ཞིབ་འཇུག་པ་ནས་སྟོན་པའི་སྐུ་བརྙན་ཕྱག་མཛུབ་
གནམ་ལ་ཀེར་བ་ཞིག་དང་། གཞོན་ནུ་དོན་གྲུབ་དང་བཙུན་མོ་གྲགས་འཛིན་ལྷན་
བཞུགས་ཀྱི་རྫ་སྐུ། ས་གནས་དེར་མི་སྲིད་པའི་རྡོ་རིལ་ཆེན་པོ་བརྙེད། དུས་རབ་
༡༨ པའི་སྐབས་དབྱིན་གཞུང་གིས་སྟོན་པའི་གནས་རྣམས་ཞིབ་འཇུག་སྐབས་
བལ་ཡུལ་དུ་དབྱིན་ཇི་དངོས་སུ་ཕེབས་མ་བཅུག་ཀྱང་། བལ་པོའི་དམག་
དཔོན-Shamsherrana ཤ་མ་ཤ་རན་ཞེས་པ་བརྒྱུད་ས་སྔོག་པའི་ལས་
འགོ་བརྩོམས་ནས། ༡༨༩༦ ལོར་ཨ་ཤོ་ཀའི་རྡོ་རིང་དེ་བརྙེ ད། དེ་རྗེས་
དབྱིན་གཞུང་གིས་རྒྱ་གར་གྱི་མཁན་དབང་Mukkergi ཞེས་པ་དེ་བཏང་
ནས་སླར་ཡང་ཞིབ་འཇུག་གནང་བས་མཆོད་རྟེན་ཆུང་ཆུང་༡༦ ཙམ་བརྙེད།
སླར་རྒྱ་གར་རང་བཙན་ཐོབ་རྗེས། Mukkergi ལ་ ༡༩༦༧ ལོར་
མཉམ་འབྲེལ་རྒྱལ་ཚོགས་ཀྱི་རོགས་རམ་བྱེད་རྒྱུའི་ཁས་ལེན་ཐོབ་པ་བཞིན་
སླར་ཡང་ས་སྔོག་པས། ༡༩༧༠ དང༌ ༡༩༧༡ ལོར་མཆོད་རྟེན་དང་གྲྭ་
ཤག་སོགས་མང་པོ་བརྙེད་ནས་གནས་དེ་འཁྲུལ་མེད་དུ་ངོས་ཟིན་པ་བཤད།།



༈ རྡོ་རྗེ་གདན་ནི།
Bihar བི་ཧར་མངའ་ཁོངས་སུ་བཞུགས། གནས་དེའི་མཚན་ལ་Bodhgaya
བྷོ་དྷ་ག་ཡཱ་ཞེས་པ་འཕགས་ཡུལ་གྱི་གནས་ཀུན་གྱི་གཙོ་བོ་ཡིན། དེ་ནི་འཛམ་བུ་
གླིང་གི་ཡུལ་དབུས་སྐལ་བཟང་གི་སངས་རྒྱས་སྟོང་མངོན་པར་བྱང་ཆུབ་པར་སྟོན་
པའི་གནས། རྡོ་རྗེའི་གདན་དང་བཅས་པ་བྱང་ཆུབ་ཤིང་གིས་བརྒྱན་པ་སྟེ། ཉན་
ཐོས་པ་ལྟར་ན་རྡོ་རྗེ་རྩེ་ལྔ་པ་གྱེན་དུ་བསླངས་པའི་དབུས་མ་ལ་བྱང་ཆུབ་ཀྱི་ཤིངཡོད་
པ༑ རྭ་བཞི་ལ་མཆོད་རྟེན་རེ་རེ་ཡོད་པའི་བརན་རྒྱང་གྲགས་ཕྱེད་པར་འདོད་ཅིང་།
ཐེག་ཆེན་ལྟར་ན། རྡོ་རྗེ་རྒྱ་གྲམ་གྱི་ལྟེ་བ་ལ་བྱང་ཆུབ་ཤིང་སྐྱེས་པ། རྭ་བཞི་ལ་
རྡོ་རྗེ་ཕུར་པའི་མཆོད་རྟེན་རེ་ཡོད་པ། བར་ན་རྒྱང་གྲགས་རེ་རེ་ཡོད་པ། དེ་ནི་
བསྐལ་བ་བཟང་པོའི་སངས་རྒྱས་རྣམས་མངོན་པར་བྱང་ཆུབ་པའི་གནས་ཡིན་པས།
མེ་བདུན་ཆུ་གཅིག་ལ་སོགས་པས་ཀྱང་གནོད་པ་མེད་པར་གནས་པར་འདོད། དེ་
ཡང་བདག་ཅག་གི་སྟོན་པ་བྲག་རི་མེ་ཏོག་དང་འབྲས་བུས་བརྒྱན་པ་ཞིག་ཏུ་བཞུགས་
པ་ན་དེ་མ་ཐག་རི་དེ་ཉིལ་ལོ། །ལྷ་རྣམས་ཀྱིས་གསོལ་བ། དགེ་བའི་རྩ་བ་ཡོངས་
སུ་སྦྱངས་པ་མཐར་ཕྱིན་པ་ནི་ས་གཞན་གྱིས་བཟུང་བར་མི་ནུས་ཏེ། འདི་དང་ཉེ་
བར་རྡོ་རྗེ་གདན་མཆིས་ཏེ། ད་ནི་དེར་བཞུད་ཅིག་ཅེས་ལྷས་ལུང་བསྟན་པ་བཞིན་
གཤེགས་པ་ན། རྩྭ་འཚོང་བཀྲ་ཤིས་ཀྱིས་རི་སྤོས་ངད་ལྡན་ལས་བླང་བའི་རྩྭ་འཇམ་
ཞིང་རེག་ན་བདེ་བ་རྨ་བྱའི་མགྲིན་པ་ལྟ་བུ་ཕུལ་བའི་སྟེང་དུ་སྐྱིལ་ཀྲུང་བཅས། སྐུ་



རྒྱབ་བྱང་ཆུབ་ཀྱི་ཤིང་ལ་བརྟེན། སྐུ་དྲང་པོར་བསྲངས། དྲན་པ་མངོན་དུ་བཞག་
ནས༑ རྡོ་རྗེ་ལྟ་བུའི་ཏིང་ངེ་འཛིན་ལ་མཉམ་པར་བཞག་པ་ན། ཐོ་རངས་རྒྱལ་རྔ་
བརྡུང་དུ་ཉེ་བའི་ཚེ་ཟད་པ་དང་མི་སྐྱེ་བ་ཤེས་པའི་ཡེ་ཤེས་མངོན་དུ་མཛད་དེ་མངོན་
པར་རྫོགས་པར་སངས་རྒྱས། ཟླ་བ་གསུམ་ལོན་པ་ན་ཚོང་དཔོན་ག་གོན་དང་བཟང་
པོས་གཙོ་བྱས་པའི་ཚོང་པ་ལྔ་བརྒྱ་ལ། རྒྱུ་སྐར་ཉེར་བརྒྱད་བརྗོད་བྱར་བྱས་པའི་
བཀྲ་ཤིས་བརྩེགས་པ་ཚིགས་སུ་བཅད་ནས་གསུངས་པའི་གནས་ཡིན། ད་ལྟའི་བསྟན་
པའི་གནས་ཚད་རྫོགས་སྐབས་སུ་འཛམ་གླིང་གི་རིང་བསྲེལ་ཐམས་ཅད་གནས་འདིར་
འདུས༑ དེ་སངས་རྒྱས་ཀྱི་སྐུ་དངོས་སུ་གྱུར་ཏེ་བྱང་ཆུབ་ཀྱི་ཤིང་དྲུང་དུ་སྐད་ཅིག་
ཙམ་ཞིག་བཞུགས་ནས་ཆོས་སྟོན་ཅིང་། དེའི་ཚེ་ལྷ་མི་སྐལ་ལྡན་མང་པོ་གྲོལ་བ་
འཐོབ༑ དེ་ནས་སྐུ་ལས་མེ་འབར་དེ་མྱ་ངན་ལས་འདའ་ཞིང་། དེ་ཕྱིན་བསྟན་
པ་མི་གནས་པར་ཡང་གསུངས།།
༈ སློབ་དཔོན་ཆེན་པོ་པདྨ་འབྱུང་གནས་ཀྱིས་གནས་འདིར་ཨ་ཏི་ཡོ་ག་ཀློང་སྡེ་
སྒྲ་མཐུན་དོན་འཕགས་ཀྱི་དཀྱིལ་འཁོར་དང་། སྤྱི ཏི་ཡོ་ག་བརྡའི་དཀྱིལ་འཁོར་
དང༑ ཡང་ཏི་ཡོ་ག་ཐོད་རྒལ་སེམས་ཉིད་ཉི་ཟླའི་དཀྱིལ་འཁོར་ཞལ་ཕྱེ་ནས། ཐེག་
པ་ཡོངས་རྫོགས་ཡང་དག་བྱང་ཆུབ་མཆོག་གི་སྙིང་པོར་བཟླས་པའི་ཚེ། ཨོ་རྒྱན་
ཉིད་སྐུ་ལུས་མཁའ་ལྟར་དག་པ་ལ་སོགས་པའི་ཆོ་འཕྲུལ་བསྟན་པ་དང་། ཐེག་པ་
རིམ་དགུའི་དགོངས་དོན་འགྲེལ་བའི་བསྟན་བཅོས་གསུངས་པར། རྒྱ་གར་གྱི་



མཁས་པ་ཉེར་གཅིག་ལ་སོགས་པ་ཚོགས་ནས་བསྟོད་པ་བརྗོད་པའི་གནས་དང་།
གཞན་ཡང་ལོག་པར་སྨྲ་བའི་སྐྱེ་བོ་དུ་མ་ཡང་དག་པའི་ལམ་ལ་བཀོད་དེ། གསུང་
རབ་དང་མཆོད་རྟེན་གཙུག་ལག་ཁང་རྣམས་བཞེངས། རྒྱལ་སྲིད་དམ་པའི་ཆོས་
ཀྱིས་བསྐྱངས་ནས། སངས་རྒྱས་ཀྱི་བསྟན་པ་སོར་ཆུད་དེ་སྐྱེ་འགྲོ་རྣམས་བདེ་སྐྱིད་
ལ་བཀོད་པར་མཛད་པའི་གནས་ཀྱང་ཡིན། དབུས་ཀྱི་གན་དྷོ་ལ་འདི་ནི་ཆོས་རྒྱལ་
མྱ་ངན་མེད་དང་བྲམ་ཟེ་ཛ་སའི་བུ་ཐ་ཆུང་གང་རུང་གིས་བཞེངས་པར་བཤད། རྩེའི་
མཆོད་རྟེན་འདི་ནི་སློབ་དཔོན་ཀླུ་སྒྲུབ་ཀྱིས་བཞེངས་ཤིང་ནང་དུ་སྟོན་པའི་རིང་བསྲེལ་
བྲེ་གང་བཞུགས། དབུས་ཀྱི་གན་དྷོ་ལའི་ལྷོ་ཕྱོགས་ཀྱི་ས་སྟེགས་ཡངས་པ་འདི་
ལ་སྟོན་པའི་བཞུགས་གདན་གྱི་རྩྭ་རྣམས་བོར་བའི་གནས་ཡིན། དེར་སྔོན་དབུས་
མ་དང་འདྲ་བའི་མཆོད་རྟེན་ཞིག་ཡོད་པར་གསུངས། ལྷ་ཁང་སྟེང་འོག་གཉིས་
ཡོད་པའི་སྟེང་མ་ནང་དུ་སྔོན་རང་རེའི་ལྷ་སའི་ཇོ་བོ་ཤཱཀྱ་མུ་ནེ་བཞུགས་པར་གསུངས།
འོག་མ་ནང་རང་བྱུང་སྟོན་པའི་སྣང་བརྙན་བྱིན་ཅན་དེ་ཡོད། སྔོན་དུས་སུ་
གན་རྡོ་ལའི་མཚན་ལ་ Maha Bodhitemple ཞེས་བརྗོད། སྟོན་
པ་མ་བྱོན་པའི་སྔོན་དུ་གནས་འདིའི་མཚན་ལ་ཨུ་རུ་བིང་ལ་ Uruvela
ཞེས་བརྗོད། དུས་རབས་དང་པོའི་ནང། kushan རྒྱལ་བརྒྱུད་ཞིག་
གིས་དགོན་པ་ཞིག་བཞེངས་པ་ཡང་བཤད། དུས་རབས་བཅུ་གསུམ་གྱི་
བར་ནང་པའི་བསྟན་པ་རྒྱ་ཆེར་གནས་འདུག དུས་རབས་ ༨ ནས་ ༡༣



བར་བྷེ་གོལ་གྱི་pala པཱ་ལ་རྒྱལ་བརྒྱུད་ཀྱིས་གཟིགས་སྟངས་མཛད་པས་
ནང་པའི་སློབ་གཉེར་གནང་ས་གལ་ཆེན་ཞིག་ཏུ་གྱུར་ཡོད། ཨ་ཏི་ཤའི་སྡོམ་
པ་ཡང་གནས་འདི་ནས་བཞེས་པར་བཤད། དུས་རབས་བཅུ་གསུམ་པའི་
ནང་ Turkish དམག་གིས་བསྟན་པ་བསྣུབས། དེ་ནས་རིམ་བཞིན་
ཉམས་ཏེ་མཆོད་རྟེན་དང་བཅས་པ་ས་དང་བྱེ་མའི་དཀྱིལ་དུ་ཡུན་རིང་ལུས།
ཕྱིས་ཕྱི་ལོ་ ༡༨༨༣་ ལོར་ SirAlexarder Cunningham སིངརལ་
ཇན་དྲར་ཀུན་ནིན་གོ་ཞེས་པའི་དབྱིན་ཅི་མི་དེས་གཙོ་འགན་བཞེས་ཏེ་ལོ་བཞིའི་
རིང་ས་དང་བྱེ་མ་རྣམས་སྔོག སྒོར་འབུམ་གཉིས་ཙམ་གྱི་འགྲོ་གྲངས་རྣམས་
ཕྱི་རྒྱལ་ཁག་ཏུ་ཡོད་པའི་ནང་པ་རྣམས་ཀྱིས་ཕུལ་འདུག ས་འོག་ནས་
མཆོད་རྟེན་ཆུང་ངུ་ཞིག་བརྙེད་པ་དེ་དཔེ་བྱས་ནས་མཆོད་རྟེན་ཆེན་པོ་དེ་ཉམས་
གསོ་བྱས་འདུག དེ་རྗེས་སླར་ཡང ༡༩༥༦ ལོར་ཉམས་གསོ་བྱས་འདུག
༡༥༩༠ ལོར་ཧིན་འདུ་བླ་མ་Mahant ཞེས་པ་དེ་འཁྱམས་ནས་བཞུགས།
རྗེས་སུ་ཁོང་བླ་ཆེན་ཞིག་ཏུ་གྱུར་ཏེ་སློབ་མ་མང་པོ་འདུས། སྐབས་དེ་
དུས་ལྡི་ལི་ཁ་ཆེའི་རྒྱལ་པོ་ཞིག་དང་འབྲེལ་བ་ལེགས་པོ་ཡོད་པས་གནས་དེ་
ཁོང་ལ་ཕུལ་འདུག དེ་ནས་འབར་མ་རྒྱལ་པོ་Mindon min=ནས་ཡི་གེ་
བཏང་ཏེ ༡༩༧༩ ལོར་རྒྱ་གར་དབྱིན་ཇི་སྲིད་གཞུང་ལ་བདག་དབང་ཡོངས་
རྫོགས་ནང་པ་ལ་དགོས་པའི་སྙན་གསན་ཞུས། དེ་རྗེས་ ༡༨༩༡ སིང་ག་
འA



ལ་ནས་ Anagarika Dharma pala བྱ་བ་གནས་སྐོར་བྱོན་ནས།
གནས་ཆེན་ཡོངས་རྫོགས་ནང་པར་བདག་དབང་ཐོབ་ཕྱིར་ལས་འགུལ་རྩོམ།
དང་པོ་སིང་ག་ལའི་རྒྱལ་ས་ཀོ་ལོམ་པུ། Colombo དུ་མ་ཧ་བོ་དྷའི་
ཚོགས་པ་དབུ་འཛུགས་ཞུས། དེ་རྗེས་ཚོགས་པ་དེ་རྒྱ་གར་ཀ་ལི་ཀ་ཏར་གནས་
སྤོ་བྱས་འདུག ཁོང་གི་དང་པོ་ནང་པའི་གནས་རྣམས་ཉོ་འཆར་བྱས་ཀྱང་
གྲུབ་འབྲས་མ་སོན་པས། ག་ཡ་ཁྲིམས་ཁང་དུ་ཁྲིམས་གཏུག་བྱས་དགོས་
བྱུང་འདུག ༡༩༤༩ ལོར་རྒྱ་གར་གཞུང་དང་ཁྲིམས་ཁང་གཉིས་ཀ་ནས་
དམིགས་བསལ་གྱི་ཁྲིམས་ཡིག Tha Bodh Gaya timple Ast
ཞེས་པ་གཏན་འབེབས་ཀྱིས་འཛིན་སྐྱོང་ལྷན་ཚོགས་གསར་ཛུགསཞུས།
༢༠༠༢ unesco མཉམ་འབྲེལ་རྒྱལ་ཚོགས་ཀྱིས་སངས་རྒྱས་པའི་གནས་
ཡིན་པ་ངེས་བརྙེ ད་ཐོག World Heritag གནའ་དངོས་རྒྱུད་འཛིན་
སྲུང་སྐྱོབ་ཀྱི་ཁོངས་སུ་གཏན་འབེབས་ཞུས།།



༈ གན་དྷོ་ལའི་རྟེན་གྱི་གཙོ་བོ་རང་བྱུང་སྟོན་པའི་སྐུ་བརྙན།
དེ་ནི་བྲམ་ཟེ་ཛ་སའི་བུ་ཆུང་ཤོས་དེས་བཞེངས། དེ་ཡང་རྨི་ལམ་དུ་ལུང་བསྟན་
བྱུང་བ། རྒྱུ་རིན་པོ་ཆེ་དང་། དྲི་བཟང་དང་། ཙན་དན་གྱི་ལྡེ་གུ་རྣམས་གན་དྷོ་
ལའི་ནང་དུ་གསོག་ལ་ཞོག ཞག་བདུན་གྱི་བར་དུ་མི་སུ་ཡང་ནང་དུ་མ་བཏང་ན་
སྐུ་རང་བྱུང་དུ་འབྱུང་ངོ་ཞེས་རྨིས་པ་ལྟར་བཞག་སྐབས། མ་ན་རེ་ང་དོ་ནུབ་འཆི་
བ་ཡིན་ན། ད་ལྟ་འཇིག་རྟེན་ན་སངས་རྒྱས་ཀྱི་ཞལ་དངོས་སུ་མཐོང་བའི་མི་ང་
ལས་མེད། ངས་ལོ་ཉི་ཤུ་ལོན་དུས་སྟོན་པ་ལས་དགེ་བསྙེན་མའི་སྡོམ་པ་བླངས་
པ་ཡིན། ཕྱིས་གཞན་གྱིས་སྐུ་གཟུགས་དེ་བཞིན་གཤེགས་པ་འདྲ་བ་དང་མི་འདྲ་
བ་མི་ཤེས་སོ། །དེ་བས་ན་ངེས་པར་སྒོ་ཕྱེ་ཞིག་ཅེས་ཟེར་བས་སྒོ་ཕྱེ་བ་ན། བཟོ་
བོ་རྣམས་མི་སྣང་བར་གྱུར་ཏོ། །མ་ན་རེ་སྐུ་འདི་ནི་བཅོམ་ལྡན་འདས་ཅི་འདྲ་བར་
འདུག་གོ །འོན་ཀྱང་བཅོམ་ལྡན་འདས་ཀྱི་དབུའི་གཙུག་ཏོར་མི་མངོན་པ་ལས།
འདིར་མཐོང་བ་དང་། སྤྱོད་ལམ་རྣམ་བཞི་མཛད་པ་ལས། འདིར་གཅིག་ལས་
མི་མཛད་པ་དང་། ངག་ཏུ་ཆོས་གསུངས་པ་ལས། འདིར་མི་གསུངས་པ་དང་།
རྟག་ཏུ་འོད་འཕྲོ་བ་ལས། འདིར་མེད་པའོ། ཁྱད་པར་བཞི་པོ་འདི་དག་མ་གཏོགས་
སངས་རྒྱས་ཀྱི་སྐུ་དངོས་དང་འདྲ་བ་ཡིན་པར་བཤད་དོ། ཞག་བདུན་ལས་གཅིག་
གི་མ་ཚང་བར་སྒོ་ཕྱེས་པས་བཟོའི་ཁྱད་པར་ཅུང་ཟད་མ་གྲུབ་པ་ནི། ཁ་ཅིག་ཞབས་
གཡས་པའི་མཐེའུ་ཆུང་ཡིན་པར་འདོད། ཁ་ཅིག་དབུ་སྐྲ་གཡས་སུ་འཁྱིལ་བ་ཡིན་



པར་འདོད་པས་དེ་གཉིས་ཕྱིས་བཞེངས་པར་མཛད། འོན་ཀྱང་པཎི་ཏ་ཁ་ཅིག་གིས་
སྐུ་ལ་བ་སྤུ་དང་ན་བཟའ་སྐུ་ལ་མ་རེག་པ་གཉིས་མ་གྲུབ་པ་ཡིན་པར་ཡང་གསུངས།
དེའི་འོག་ཏུ་བྲམ་ཟེ་སྤུན་གསུམ་པོ་རྣམས་ཀྱིས་ལྷ་ཁང་རྣམས་སུ་དགེ་འདུན་ལྔ་བརྒྱའི་
འཚོ་བ་རྟག་ཏུ་སྦྱོར་ཞིང་། ཕྱོགས་བཞིའི་དགེ་འདུན་ལ་ཡོ་བྱད་ཀྱིས་མཆོད་པར་
བྱས་སོ། སྣང་བརྙན་ཆེན་པོའི་མདུན་རྒྱ་གར་གྱི་མཁན་དབང་ནོར་བེ་ཞི་བདེའི་
གཟེངས་རྟགས་བཞེས་མཁན་ Rabindranath Tagore. ཞེས་པས་
ཀྱང་དབང་མེད་དུ་ཡིད་ལ་དད་པ་སྐྱེས་ཏེ་གུས་འདུད་ཞུས་འདུག ཁོང་
གི་མི་ཚེའི་ནང་གུས་འདུད་ཞུ་ས་དེ་མིན་བྱུང་མེད་ཚུལ་གསུངས།།
བྱང་ཆུབ་ཤིང་གི་སྐོར། རྒྱལ་པོ་སིང་སན་ཀ་ཞེས་པས་ཕྱི་ལོ་ ༦༠༠
སྐབས་བྱང་ཆུབ་ཤིང་དེ་རྩ་མེད་བྱས་ཀྱང་ཨ་ཤོ་ཀའི་བུད་མོ་ Sanga Mitta
སང་ག་མིང་ཏ། ཞེས་པས་ས་བོན་ཞིག་འཁྱེར་ཏེ་སིང་ག་ལའི་རྒྱལ་པོ།
Devanampyatissa ལ་ཕུལ། རྒྱལ་པོས་གཙུག་ལག་ཁང་གི་མདུན -
Nauradhapura ཞེས་པའི་གནས་སུ་བཏབ་ཏེ་ད་ལྟ་ཡང་མཇལ་རྒྱུ་ཡོད།
ཕྱི་ལོ་ ༦༢༠ ནང་ལང་ཀའི་རྒྱལ་པོ་པར་ན་བར་མ་Purnavarma ཞེས་
པས་སིང་ག་གླིང་ནས་ས་བོན་ཞིག་རྡོ་གདན་དུ་བཏབ་ཏེ་སླར་སྐྱེས་པར་བཤད།
SirAlexander Cunningham སིངརལ་ཇན་དྲར་ཀུན་ནིན་གོ་ཉིད་
རྡོ་གདན་དུ་༡༨༦༢ ལོརཕེབས་སྐབས་ནུབ་ཕྱོགས་ཀྱི་ཡལ་ག་གསུམ་མ་ཉམས་



པར་གནས་ཡོད་ཀྱང་། དེ་རྗེས་༡༨༧༡ དང་ ༡༨༧༢ ལོར་བྱང་ཤིང་རྩ་
བ་ནས་སྐོམས་པ་དང་། སླར་ཡང་ ༡༨༧༦ ལོར་ཕེབས་སྐབས་ཆར་རླུང་
ཆེན་པོས་རྩ་མེད་དུ་གྱུར་ཡོད་པ་གསུངས། དུས་རབས་ ༡༩ པའི་ནང་
སིང་ག་ལ་ནས་སླར་ཡང་Anuradha Pura. ཞེས་པས་གདན་ཞུས་བྱས་
ནས་ད་ཆར་ལོ་ ༡༢༢ ལྷ ག་ཙམ་ཡི ན། འོ ན་ཀྱང་༢༠༠༧
Forestresrarch Institute Dehra Dun ཤིང་ནགས་ཉམས་ཞིབ་
ཁང་ནས་བྱང་ཤིང་ལ་ན་ཚ་ཕོག་ཡོད་པར་བཤད། ད་ཆར་དེ་ཕྱིར་བཅོས་
ཐབས་དང་བྱང་ཤིང་གི་ས་བོན་ལས་ལྗོན་པ་གསར་པའི་འདེབས་འཛུགས་བྱེད་
བཞིན་མཆིས། ལོ་རྒྱུས་གཞན་ལས། ཨ་ཤོ་ཀས་བྱང་ཤིང་མེ་ལ་བསྲེགས་
ཏུ་བཅུག་རྗེས་སླར་ཡང་སྐྱེས་པས་རྒྱལ་པོ་རབ་ཏུ་དད་ནས། རྒྱུན་དུ་བྱང་
ཤིང་དྲུག་ཏུ་མཆོད་པར་བྱས་ནས་བཞུགས། སྐབས་དེར་བཙུན་མོ་རྒྱལ་པོ་
དང་ཡུན་རིང་འགྲོགས་པར་འདོད་དེ་བྱང་ཤིང་གི་རྩ་བ་ཤིང་ཚེར་མ་ཅན་གྱིས་
ཉམས་པ་བྱས། སླར་ཡང་རྒྱལ་པོས་ཉམས་གསོ་ཞུས་རྗེས། རྒྱལ་པོ་
prasenajeit ཅེས་པས་བྱང་ཤིང་གི་རྩ་བ་ལ་རྭ་བ་བསྐོར་འདུག དེ་རྒྱལ་
པོ་ཨ་ཤོ་ཀས་ཡར་རྒྱས་བཏང་ཡང་། གླང་ཆེན་གྱིས་གཏོར། སླར་འཕགས་
པ་ཀླུ་སྒྲུབ་ཀྱིས་རྭ་བ་གསར་པ་བསྐོར་བ་དེས་ཀྱང་གླང་ཆེན་གྱི་འཇིགས་པ་
ལྡོག་མ་ཐུབ་པས། ཕྱོགས་བཞི ར་མ་ཧ་ག་ལའི་སྐུ་རེ་རེ་བཞེངས་པས། དེ་



རྗེས་གླང་ཆེན་གྱིས་འཇིགས་པ་མ་བྱུང་བར་བཤད། སྟོན་པ་མཉམ་པར་བཞག་
སའི་གནས་དེར་vajrasana ཞེས་བརྗོད། སྟོན་པ་མ་ཕེབས་པའི་གོང་
ས་གནས་དེའི་མིང་ལUruvela ཞེས་བརྗོད་པར་བཤད། ཕྱི་ལོ་ ༢༠༠༣
ལོ༧ གོང་ས་ཐམས་ཅད་མཁྱེན་པ་དབུ་བཞུགས་ཐོག་བོད་གཞུང་དམངས་གཉིས་
ནསགསེར་གྱི་ལྷུང་བཟེད་དང་གསེར་གྱི་གཙུག་ཏོར་གྱི་ཏོག་བཅས་གསར་དུ་བཞེངས།
མཆོད་རྟེན་གྱི་རྒྱབ་ཕྱོགས་སུ་བྱང་ཆུབ་ཤིང་གི་དབང་པོ་དང་། དེའི་དྲུང་དུ་འགྲོ་བ་
ཀུན་གྱིས་མ་འདྲིས་པའི་མཛའ་བཤེས་ཆེན་པོ་གང་གི་ཞབས་རྗེས་ཆ་གཅིག གན་
རྡོ་ལའི་མཐར་སྐོར་དུ་ཀླུ་སྒྲུབ་ཀྱིས་བཞེངས་པའི་རྡོའི་དྲྭ་མིག བྱང་ངོས་སུ་སྟོན་པ་
ཐོག་མར་བྱང་ཆུབ་ནས་ཞབས་འཆག་པའི་ཤུལ་པདྨའི་ཕྲེང་བ་བཅུ་གཉིས། ཤར་སྒོའི་
གཡོན་དུ་སྒྲོལ་མའི་སྐུ་བྱིན་ཅན། མཉམ་མེད་ཇོ་བོ་རྗེ་ལ་གསུང་དངོས་སུ་འབྱོན་
པ་དང་། ཆོས་རྗེ་དམ་པ་ཡིད་བཞིན་ནོར་བུ་འཇིགས་མེད་ཕུན་ཚོགས་མཆོག་གིས་
ཕྱག་ཕྲེང་ཕུལ་བ་དེ།སླར་རྗེ་ཡི་བཞུགས་གནས་སུ་འབྱོར་བ་དང་། གངས་ཅན་སྐྱེ་
འགྲོ་རྣམས་ཀྱི་བསོད་ནམས་བསགས་པ་སོགས་དགེ་ཚོགས་དུ་མ་ལ་དགོངསཏེ། བོད་
གཞུང་དམངས་རྣམས་ཀྱིས་སྟོན་པའི་སྣང་བརྙན་ལགསེར་གྱི་ལྷུང་བཟེད་དང་གཙུག་
ཏོར་འབུལ་སྐབས་དངོས་སུ་བདུད་རྩི་བབས་པ་ཀུན་གྱི་མཐུན་སྣང་དུ་གྲུབ་པ་བྱུང་།
བྱང་ངོས་དྲྭ་མིག་གི་ཕྱི་རོལ་དུ་ཡོད་པའི་མཆོད་རྟེན་ཆུང་ངུ་དག་གི་ནང་དུ་དགྲ་བཅོམ་
པ་མང་པོའི་གདུང་བཞུགས་ཤིང་སྐྲ་སེན་སོགས་འཕང་ན་ངན་སོང་གི་སྐྱེ་སྒོ་ཁེགས་པར་



གསུངས༑ མདུན་ཕྱོགས་དབུས་མ་འདྲ་བའི་མཆོད་རྟེན་འོད་ཟེར་འཕྲོ་བའི་གན་
དྷོ་ལ་ཞེས་པ་འདི་ནི་སྟོན་པའི་ཞལ་ནས་འོད་ཟེར་སྤྲོས་ཏེ་བྱང་ཆུབ་ཀྱི་ཤིང་མ་ཡིན་པ་
རྣམས་བསྲེགས་པའི་གནས་ཡིན། ཤིང་ཚིག་པ་རྣམས་ཀྱི་སོལ་བ་སྤུངས་པའི་སར་
ཨ་ཀར་བོ་དྷི་བྱ་བའི་བྱང་ཆུབ་ཤིང་ཞིག་སྐྱེས་པ་དེ་ད་ལྟར་བྱང་ངོས་སྐོར་ལམ་ནང་
མའིཕྱིན་ཡོད་ཅིང་དེའི་རྩ་བར་ར་ས་ཀུ་ལིའི་ཁྲོན་པ་ཞེས་པ་ནད་སེལ་བའི་སྨན་ཆུ་ཞིག་
ཀྱང་ཡོད་པར་གསུངས།།
༈ དུར་ཁྲོད་ཆེན་པོ་ཧ་ཧ་སྒྲོགས་པ་ནི། །
དེ་ནི་རྡོ་རྗེ་གདན་གྱི་གན་དྷོ་ལའི་ཤར་ཕྱོགས་ཀྱི་རྭ་བའི་ཕྱི་རོལ་ན་ཡོད། སྔོན་གཅན་
གཟན་སྣ་ཚོགས་ལྟོགས་ནས་འཆི་ལ་ཉེ་བའི་ཚེ། རྒྱལ་པོ་གཙུག་ལག་འཛིན་གྱི་སྐྱེ་
བ་རྒྱལ་པོ་ནུ་ཤ་རུ་པའི་སྲས་མོ་མན་དྷེ་བཟང་མོ་ཞེས་བྱ་བར་སློབ་དཔོན་ཆེན་པོས་
དབང་བསྐུར་ཆོས་བཤད་བྱིན་གྱིས་བརླབས་ནས་སྐུ་ལུས་གཅན་གཟན་རྣམས་ལ་
སྦྱིན་པ་བཏང་ཏུ་བཅུག ཡབ་རྒྱལ་པོ་ལ་མན་དྷེ་བཟང་མོའི་སྐྱེ་རྒྱུད་གསུངས་པས།
རྒྱལ་པོ་འཁོར་བ་ལ་ཡིད་སྐྱོ་ནས་འཁོར་དང་བཅས་པ་ཆོས་ལ་བཅུགས་ཏེ་ཐེག་པ་
ཆེན་པོ་རྒྱ་ཆེར་དར་བར་མཛད་པའི་གནས་ཡིན། དུར་ཁྲོད་དེར་ཁང་ཆུང་ཞིག་
གི་ནང་རྡོའི་དཀྱིལ་འཁོར་དེ་སློབ་དཔོན་སངས་རྒྱས་ཡེ་ཤེས་ཀྱིས་བཞེངས་པའི་དུས་
འཁོར་བློས་བསླངས་ཡིན་པ་གསུངས།།



༈ ཆུ་བོ་ནིརཉྫནི།
Niranjanaདེ་ནི་རྡོ་རྗེ་གདན་གྱི་ལམ་ཟུར་བྱེ་མ་ལ་རྒྱུ་བའི་ཆུ་བོ་དེ་ཡིན། དེ་ལ་
ཆུ་བོ་དལ་བབས་ཞེས་ཀྱང་ཟེར། ཆུ་འགྲམ་དེར་སྟོན་པས་ལོ་དྲུག་དཀའ་བ་སྤྱད་
དེ༑ ལོ་དང་པོ་གཉིས་ལ་འབྲས་ཉག་མ་རེ། བར་པ་གཉིས་ལ་ཏིལ་ཉག་མ་རེ།
མཐའ་མགཉིས་ལ་ཆུ་ཐིགས་པ་རེ་གསོལ་ནས་མཁའ་ཁྱབ་ཀྱི་ཏིང་ངེ་འཛིན་ལ་མཉམ་
པར་བཞག་པས་སྐུ་ལུས་རིད་ཅིང་། སྐུ་ལུས་ལ་རླན་གཤེར་ཀྱང་མེད་པ་ལྟར་གྱུར་
ལ༑ གྲོང་ཁྱེར་གྱི་གཞོན་ནུ་དང་། གཞོན་ནུ་མ་དང་། ཕྱུགས་རྫི་དག་འོངས་ཏེ།
ཨེ་མ་འདི་ནི་ལོ་སྔ་མ་ཡང་འདིར་གནས་ཤིང་ད་དུང་ཡང་འདི་གར་མཆིས་པས།
ཅི་འདྲ་ཞིག་ཅེས་རས་བལ་དང་། མེ་ཏོག་དང་། ཤིང་བུ་དག་སྙན་དུ་བཅུག་པ་
དང༑ གསེག་མ་འཐོར་བར་བྱེད་པ་སོགས་ལ་གསན་པ་དང་གཟིགས་པར་ཡང་
མ་མཛད་ནས་དཀའ་བ་སྤྱད་པའི་གནས་ཡིན། གཞན་ཡང་ཕྱོགས་འདིར་མྱ་ངན་
མེད་ཀྱི་མཆོད་རྟེན་འགའ་ཞིག་ཆུ་འགྲམ་གྱི་གྲོང་པའི་གསེབ་ཏུ་ཡོད་པར་གསུངས།།
༈ དུར་ཁྲོད་བསིལ་བ་ཚལ།
རྡོ་རྗེ་གདན་ནས་ཤར་ལྷོ་ཕྱོགས་སུ་སྤྱི་ལེ་བདུན་ཙམ་གྱི་ས་ན་ཡོད་ཅིང་། རྒྱ་གར་
པས་Durgashri ཊརརྒ་ཤིར་ཞེས་བརྗོད། དེ་ནི་མདོ་ལས་གསུངས་པའི་བསིལ་
བའི་ཚལ་ཡིན་པར་གསུངས། མདུན་ངོས་ཀྱི་རི་སྡེབས་ན་དཔལ་ལྡན་ཤ་བ་རི་པའི་
སྒྲུབ་ཕུག་ཀ་པ་ལི་ཁ་སྦུབས་ཀྱི་དབྱིབས་ཅན་ཕུག་པ་ངོ་མཚར་ཅན་དེ་ནི་ཐང་ཡིག་



ལས༑ རྒྱ་གར་རྡོ་རྗེ་གདན་གྱི་གཡའ་རི་གོང་གི་བྲག་ཕུག་བྱ་བ་ན། ཨུ་རྒྱན་གུ་
རུ་པདྨ་འབྱུང་གནས་ཞེས་བྱ་བ་སྤྲུལ་པའི་སྐུ་ཞིག་བཞུགས་ཏེ། ཞེས་གསུངས་པའི།
སློབ་དཔོན་པདྨའི་སྒྲུབ་གནས་གཡའ་རི་གོང་གི་བྲག་ཕུག་བྱ་བ། སློབ་དཔོན་ཆེན་
པོ་ལོ་བཅུ་གཉིས་སུ་བཞུགས་ཏེ། བཀའ་འདུས་ཆོས་ཀྱི་རྒྱ་མཚོའི་སྒྲུབ་པ་མཛད་
པའི་གནས་ཡིན།།
༈ བ་མེན་ལྔ་བརྒྱའི་འོད་མ་གསོལ་བའི་གནས། །
སྟོན་པས་རྡོ་རྗེ་ལྟ་བུའི་ཏིང་ངེ་འཛིན་གྱི་གནས་འཚོལ་དུ་གཤེགས་པའི་ལམ་དུ། ཚོང་
དཔོན་གྱི་བུ་མོ་ལེགས་སྐྱེས་མ་དང་དགའ་སྟོབས་མས་བ་མེན་ལྔ་བརྒྱའི་འོ་མ་བསྐོལ་
ཏེ་ཉིང་ཁུ་བསིངས་པ་དྲངས་པས་སྐུ་མདོག་གསེར་གྱི་མདངས་སུ་གྱུར་ཅིང་བསྔོ་
བ་མཛད་པའི་གནས་རྡོ་རྗེ་གདན་དང་ཉེ་བར་ཛིཏ་ན་གར་ཞེས་པ་ཡོད།
༈ ཆོས་རྒྱལ་མྱ་ངན་མེད་ཀྱི་རྒྱལ་ས། །
རྡོ་རྗེ་གདན་དུ་འོངས་བའི་ལམ་དུ་གངྒཱ་བརྒལ་མ་ཐག་ Patna པཊ་ཎ་ལ་སླེབས།
དེ་ནི་ཆོས་རྒྱལ་མྱ་ངན་མེད་ཅེས་པ་ནི་སྡིག་སྤྱོད་ཀྱི་རྒྱལ་པོ་ཞིག་སློབ་དཔོན་ཆེན་པོའི་
སྤྲུལ་པ་དགེ་སློང་དབང་པོ་སྡེས་ཐབས་ཀྱིས་ནང་པའི་བསྟན་པ་ལ་བཀོད། རྒྱལ་
པོ་དེ་ཉིད་ཀྱིས་འགྱོད་བཤགས་སུ་འཛམ་བུ་གླིང་དུ་དེ་བཞིན་གཤེགས་པའི་རིང་བསྲེལ་
སྙིང་པོ་ཅན་གྱི་མཆོད་རྟེན་བྱེ་བ་གཅིག་བཞེངས་པ་དེའི་རྒྱལ་ས་གྲོང་ཁྱེར་མེ་ཏོག་
རྒྱས་པའམ་སྐྱ་ནར་བུའི་གྲོང་ཁྱེར་ཞེས་བྱ་བ་དེ་ཡིན། དེར་རྒྱལ་པོའི་ཕོ་བྲང་གི་



ཤུལ་དང་། གནའ་དངོས་འགྲེམས་སྟོན་ཁང་གི་ནང་དུ་སྔོན་གྱི་སྐུ་བརྙན་ངོ་མཚར་
ཅན་མང་པོ་དང་། མྱ་ངན་མེད་ཀྱི་བཙུན་མོའི་འདྲ་བརྙན་ཡིན་ཟེར་བའི་རྡོ་སྐུ་ཤེལ་
ལྟར་འཚེར་བ་ཞིག་ཀྱང་ཡོད་པར་གསུངས།།
༈ ནཱ་རོ་སྒྲུབ་གནས་ཕུ་ལ་ཧ་རི།
Patna-པ་ཊ་ན་ནས་Rajgirར་ཇི་གི་རི་ལ་འགྲོ་བའི་ལམ་དུ་Bihar Sharif
བི་ཧར་ཤ་རིབ་ཟེར་བའི་མེ་འཁོར་བབས་ཚུགས་ལ་སླེབས་ཅིང་། དེ་ནས་ནུབ་ཏུ་
བལྟས་ན་བྲག་རི་ལེབ་མོ་ཞིག་མཐོང་བ་དེ་ཨོ་ཏནྟ་པཱ་རིའི་གཙུག་ལག་ཁང་གི་ཤུལ་
ཡིན༑ བོད་ཀྱི་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ཡང་
དེ་ལ་དཔེ་བྱས་ཏེ་བཞེངས་པ་ཡིན་གསུངས། གནས་འདི་ནི་གྲུབ་ཆེན་ནཱ་རོ་པའི་
སྒྲུབ་གནས་ཕུ་ལ་ཧ་རི་ཞེས་པ་དེ་ཡིན་པ་ཡང་། དགེ་ཆོས་ཀྱིས། ཆག་ལོའི་རྣམ་
ཐར་དུ་ན་ལེ་ནའི་བྱང་ངོས་སུ་ཚ་འབོག་གཅིག་གི་ས་ན་རི་དེ་ཡོད་གསུངས་ཤིང་།
ན་ལེནའི་བྱང་ངོས་སུ་རི་འདི་གཅིག་པུ་མ་གཏོགས་ཡེ་མེད་ལ། རིའི་དབྱིབས་ཀྱང་
བོད་ཕྱོགས་སུ་མགོ་གུག་པ་ལྟར་ཡོད་པས་མི་ལའི་རྣམ་ཐར་དང་ཡང་འགྲིག་ཅེས་
གསུངས༑ ཡུལ་དེ་ནི་ཀོ་ཤ་ལ་ཙན་དན་གྱི་གླིང་ཞེས་པ། སློབ་དཔོན་ཆེན་པོས་
ཕུར་པའི་ཆོས་སྐོར་མང་པོ་ཞིག་གཏེར་ནས་བཞེས་པའི་གནས་ངོ་མཚར་བ་ཞིག་



༈ དཔལ་ནཱ་ལེན། Nalanda ནི་
Biha- བི་ཧཱར་མངའ་ཁོངས་ Patna པ་ན་ནས་སྤྱི་ལེ་ ༥༥ སར་
ཡོད༑ གནས་འདི་ནི་འཕགས་པ་ཤཱ་རིའི་བུ་འཁྲུངས་པའི་ཡུལ་དང་། མཐར་
ཤཱ་རིའི་བུ་འཁོར་དགྲ་བཅོམ་པ་ཁྲི་ཕྲག་བརྒྱད་དང་བཅས་ཏེ་མྱ་ངན་ལས་འདས་པའི་
ས་ཡང་ཡིན་ལ། འཕགས་པ་ཤཱ་རིའི་བུའི་མཆོད་རྟེན་ཞིག་ཡོད་པ་ལ་རྒྱལ་པོ་མྱ་
ངན་མེད་ཀྱིས་རྒྱ་ཆེར་མཆོད་ནས་སངས་རྒྱས་ཀྱི་ལྷ་ཁང་ཆེན་པོ་ཞིག་བཞེངས། དེ་
ནས་ཕྱིས་ཐེག་ཆེན་གྱི་སློབ་དཔོན་ལྔ་བརྒྱས་གནས་དེརཐེག་པ་ཆེན་པོའི་ཆོས་བསྟན་
ན༑ ཐེག་ཆེན་གྱི་ཆོས་དར་བར་འགྱུར་བའི་མཚན་མ་གཟིགས་ནས་བྲམ་ཟེ་སློབ་
དཔོན་སྐུ་མཆེད་ཀྱིས་གཙུག་ལག་ཁང་བརྒྱད་བཞེངས་ཏེ། དེར་ཐེག་ཆེན་མཐའ་
དག་གི་གླེགས་བམ་བཞུགས་པར་བྱས་སོ། །དེ་ལྟར་ན་གཙུག་ལག་ཁང་ཐོག་མར་
འདེབས་པ་པོ་ཆོས་རྒྱལ་མྱ་ངན་མེད། ཆོས་གཞི་དར་བར་མཛད་པ་སློབ་དཔོན་
ལྔ་བརྒྱ་དང་། མཐོ་བཙུན་སྐུ་མཆེད། རྒྱས་པར་མཛད་པ་སྒྲ་གཅན་འཛིན་བཟང་
པོ༑ ཤིན་ཏུ་རྒྱས་པར་བྱེད་པ་དཔལ་མགོན་འཕགས་པ་ཀླུ་སྒྲུབ་ཡིན་པར་གསུངས།
སྤྱིར་གནས་དེར་སྔོན་དུས་སུ་གཙུག་ལག་ཁང་བརྒྱད་ཅུ་རྩ་བཞི་དང་། སློབ་དཔོན་
ཆེན་པོཨརྱ་དེ་ཝ། མཁན་ཆེན་ཞི་བ་འཚོ། དཔལ་ལྡན་ཟླ་བ་གྲགས་པ་སོགས་
པཎྜིཏ་མང་པོ་ཆོས་སྡེ་དེ་ནས་ཕེབས་པ་ཤ་སྟག་ཡིན་པ་གསུངས། རྟེན་ཡང་ཁྱད་
དུ་འཕགས་པ་བཞི་བཞུགས་ཏེ། ཇོ་བོ་ཁ་སར་པ་ནིའི་རྡོ་སྐུ་དང་། འཇམ་དཔལ་
84



འཇིང་ཡོན་མའི་ཤིང་སྐུ། ཡེ་ཤེས་མགོན་པོའི་རྡོ་སྐུ་རང་བྱོན། སྒྲོལ་མ་རྒྱན་
མེད་བྲིས་སྐུ་བཅས་སྔོན་དུས་སུ་བཞུགས་པར་གསུངས། ནཱ་ལནེ Nalanda ཞེས་
པའི་གོ་དོན་ནི་སྤྲད་པ་ལ་གོ དེ་ནི་ཡོན་ཏན་སྤྲད་པའི་གནས་ཡིན་པས་སོ༑
༑སྟོན་པ་གནས་འདིར་ཕེབས་སྐབས་ཤཱ་རིའི་བུ་རྗེས་སུ་འཛིན་པར་བཤད།
དབྱིན་ཕྱུག་གི་སྟོན་པ་མ་འཁྲུངས་གོང་གི་ལོ་༤༥༠དུས་དབུ་འཛུགས་གནང་
ཅིང་། འཛམ་གླི ང་འདིའི་སྟེང་གི་སློབ་དཔོན་དང་སློབ་ཕྲུག་གི་བཞུགས་
གནས་སོགས་ཡོད་པའི་དེང་རབས་ཀྱི་སློབ་གྲྭ་དང་མཐུན་པ་ཐོག་མ་དེ་ཡིན་
པར་བཤད། དཔེ་མཛོད་ཐོག་བརྩེགས་དགུ་ཅན་དང་། སློབ་ཕྲུག་ཡང་།
གོ་རི་ཡ་དང་། བོད་དང་། རྒྱ་ནག་དང་། སིང་ག་ལ་སོགས་ནས༡༠༠༠༠
དང་སློབ་དཔོན་་༢༠༠༠ ཙམ་རེ་ཡོད་པར་བཤད། དེ་རྗེས་ཁ་ཆེན་རྒྱལ་
པོ Dakhtiyarkhilji ཞེས་པས་དགོན་པ་དེ་གཏོར་སྐབས་དཔེ་མཛོད་
མེ་ཡིས་ཚིག་པ་ཟླ་བ་འགའ་ཞིག་འགོར་བར་བཤད། དེ་ནས་རིམ་བཞིན་བསྟན་
པ་ནུབ་ཏེ་མཐར་ས་མིང་ཙམ་ཡང་ངོས་ཟིན་དཀའ་བ་གྱུར། ༡༨༡༢ ལོར་
དབྱིན་ཅིའི་མི་ Francis ཞེས་པའི་གནའ་དངོས་འགའ་ཞིག་མཐོང་
སྟེ ་གནས་གལ་ཆེན་ཞིག་ཡིན་པར་ཤེས། དེ་རྗེ སSir Alexarder
Cunningham སིངརལ་ཇན་དྲར་ཀུན་ནན་གོ་ཞེས་པའི་མི་དེས་ས་སྔོག་
ནས་ན་ལེ་ཊ་ཡིན་པར་ཤེས་འདུག སླར་ཡང་རྒྱ་གར་རང་བཙན་ཐོབ་རྗེས་



ཕྱི་ལོ་ ༡༩༧༤ ནས་༡༩༨༢ བར་ས་སྔོག་སྟེ་སྔ་ལས་ལེགས་སུ་བཏང་
འདུག༑ དེ་རྗེས་ ༢༠༠༧ གྱི་ལོར་Bihar བྷི་ཧར་གཞུང་གིས་ཁྲིམས་
འཆར་ནང་རྒྱལ་སྤྱིའི་སློབ་གྲྭ་འཛུགས་རྒྱུ་དང་། ཡར་རྒྱས་བཏང་བའི་ཚོགས་
པ་གསར་འཛུགས་བྱ་རྒྱུད་གྲོས་ཆོད་བཞག་ཏེ། གཙོ་འགན་བཞེས་མཁན་
སྲིད་འཛིན་ཟུར་པ་ཨ་རྡེལ་ཀ་མ་ Abdulkalam བཀོད་བཞག་མཛད།
དེང་རབས་ལྔ་པའི་གོང་གི་དངོས་རྫས་རྙེ ད་མི་འདུག །།
༈ ཤིང་རྟ་འདྲེན་པའི་རྗེས།
རྡོ་རྗེ་གདན་ནས་-Nalanda-ན་ལེན་ཌར་འགྲོ་བའི་ལམ་གྱི་ཕྱེད་ཙམ་དུ་གཡས་
གཡོན་ཞིང་དང་ནགས་ཚལ་གྱིས་གང་བའི་ལམ་ཟུར་བྲག་ལེབ་ཞིག་གི་སར་སྟོན་
པ་འཁོར་བཅས་བསོད་སྙོམས་ལགཤེགས་པའི་ཚེ་རྒྱལ་པོ་གཟུགས་ཅན་སྙིང་པོ་གཡོག་
བཅས་ཤིང་རྟ་ལ་ཞོན་ནས་འོང་བ་དང་མཇལ། སྟོན་པའི་གཟི་བརྗིད་མ་བཟོད་དེ་
རྟབ་རྟབ་པོར་ཤིང་རྟ་ལས་བབས་ཏེ་ཕྱག་བྱ་བར་བརྩམས་པ་ན། སྟོན་པའི་བྱིན་
རླབས་དང་ཆོ་འཕྲུལ་ལས་ཤིང་རྟ་འདྲེད་དེ་བྲག་གཤོངས་འདམ་ལྟར་བརྫིས་པའི་
རྗེས་གསལ་བར་ད་ལྟ་ཡང་མཇལ་དུ་ཡོད།།
86



༈ རྒྱལ་པོའི་ཁབ།
བི་ཧཱར་མངའ་ཁོངས་དང་ནཱ་ལན་རྫོང་ཁོངས་སུ་ཡོད། རཱ་ཇ་གིར་Rajgir ཞེས་
པ་མ་ག་རྡོའི་རྒྱལ་ས་ཡིན། དེ་ལ་རྒྱལ་པོའི་ཁབ་ཀྱང་བརྗོད། བུ་སྟོན་གྱིས།
མ་ག་དྷའི་གྲོང་ཁྱེར་གཟུགས་ཅན་སྙིང་པོའི་ཁབ་ནི་རྒྱལ་པོའི་ཁབ་བོ། །ཞེས་གསུངས།
དེར་ལྕགས་རིས་བསྐོར་བའི་དབུས་ཀྱི་ཐང་དེ་ཐམས་ཅད་སྔོན་གྱི་གྲོང་ཁྱེར་ཆགས་
པའི་ཤུལ་ཡིན། ཆུ་ཚན་གྱི་གནས་དེར་ཆུ་དྲོན་གྱི་ཀུན་དགའ་ར་བའི་ཤུལ་དང་།
ཆུ་ཚན་ཡོད་སའི་རི་དེ་རྒྱལ་པོའི་ཁབ་ཀྱི་རི་ལྔའི་ནང་ཚན བི་པཱ་ལ། རི་ངོས་
ཡངས་བྱ་བ་དེ་ཡིན་གསུངས། གྲོང་ཁྱེར་དེར་སྟོན་པ་འཁོར་བཅས་བསོད་སྙོམས་
ལ་གཤེགས་པ་ན། བདུད་ལྷས་བྱིན་གྱིས་གླང་ཆེན་འབྲས་ཆང་གིས་མྱོས་སུ་བཅུག་
སྟེ༑ སྣ་ལ་རལ་གྲི་བཏགས་ནས་བཏང་བས། བྱང་ཆུབ་སེམས་དཔས་ཕྱག་སོར་
ལྔ་ལས་སེང་གེ་བཀྱེ་བས་གླང་པོ་ཆེས་ཕྱག་བྱས་པའི་གནས་དང་། ལྷས་བྱིན་གྱིས་
དགེ་སློང་རྣམས་ལ་དབྱེན་བཅོས་པ་མཆོག་ཟུང་གིས་བཟླུམས་པར་མཛད་པའི་གནས་
ཀྱང་ཡིན། དེ་དང་ཉེ་བ་ན་རྡོ་མཁར་ཆེན་པོ་ཞིག་ཡོད་པ་ནི་མ་སྐྱེས་དགྲའི་ཕོ་བྲང་
ཏེ་རྒྱལ་པོའི་ཁབ་གསར་པ་བྱ་བ་ཡིན།།
87



༈ བཀའ་བསྡུ་དང་པོ་མཛད་པའི་གནས་ནི་གྲོ་དྷའི་ཕུག
དེ་ལ་འོད་སྲུང་ཕུག་དང་འབར་བའི་ཕུག་ཀྱང་བརྗོད། གནས་དེ་རྒྱལ་པོའི་ཁབ་ཏུ་
འགྲོ་བའི་ལམ་དུ་ཆུ་ཚན་ཞིག་ཡོད་པ་དེའི་ཉེ་ལོངས་སུ་ Sattapani ས་ཏ་པ་
ནི་ཞེས་པའི་བྲག་ཕུག་གཅིག་ཡོད་པ་དེ་ཡིན། སྟོན་པ་མྱ་ངན་ལས་འདས་པ་
དེའི་ཚེ་ལྷ་རྣམས་ཀྱིས་དམ་པའི་ཆོས་ནི་མེ་ཤི་བའི་དུད་པ་ཙམ་དུ་གྱུར། དགེ་སློང་
རྣམས་སྡེ་སྣོད་གསུམ་གྱི་སྒྲ་ཡང་མི་སྒྲོག་གོ་ཞེས་འཕྱ་བ་བསལ་ཕྱིར། འོད་སྲུངས་
ལ་སོགས་དགྲ་བཅོམ་པ་ལྔ་བརྒྱ་གནས་དེར་འདུས་ཏེ། ཀུན་དགའ་བོ་མདོ་སྡེ་བསྡུ་
བར་བསྐོས། ཆོས་སྨྲ་བ་སེང་གེའི་ཁྲིའི་སྟེང་དུ་དགྲ་བཅོམ་ལྔ་བརྒྱའི་རྣམ་སྦྱར་
བཏིང༈ དེ་ལ་ཀུན་དགའ་བོས་མི་རྟག་པའི་འདུ་ཤེས་ཀྱིས་ཁྲི་མནན་ནས། འདི་
སྐད་བདག་གིས་ཐོས་པའི་དུས་གཅིག་ན་ཞེས་སོགས་ཚངས་པའི་དབྱངས་ལྟ་བུས་
མདོ་སྡེ་བསྒྲགས་པ་ན། དགྲ་བཅོམ་པ་ལྔ་བརྒྱས་བསྡུས་སོ། །དེ་བཞིན་ཉེ་བར་
འཁོར་གྱིས་འདུལ་བ་དང་། འོད་སྲུངས་ཆེན་པོས་མངོན་པའི་སྒྲ་སྒྲོགས་པ་དག་
ཀྱང་དགྲ་བཅོམ་པ་ལྔ་བརྒྱས་བསྡུས་པའི་གནས་ཡིན།།
བྱ་རྒོད་ཕུང་པོའི་རི།
རྒྱལ་པོའི་ཁབ་ཀྱི་བྱང་ངོས་སུ་བྱ་རྒོད་སྤུང་པའི་རི་བོ་འདི་ཡོད། དེའི་མིང་
ཧིན་དྷི་པས། Griddhakuta གྷིར་དྷ་ཀུ་ཊི་ཞེས་བརྗོད། བུ་སྟོན་
ཞབས་ཀྱིས། དག་པའི་ཞིང་ལྟར་འཇིགས་པ་མེད་པ་སངས་རྒྱས་མང་པོའི་བཞུགས་



གནས༑ འདོད་བྱ་རིན་པོ་ཆེ་སྣ་ཚོགས་ཀྱི་ཕུང་པོ་ཡོད་པས་བྱ་རྒོད་ཕུང་པོ། ལྷ་
ལ་སོགས་པ་བསོད་ནམས་འདོད་པ་རྣམས་ཚེས་བརྒྱད་ལ་སོགས་པ་དུས་ཚིགས་སུ་
འདུ་བ་རྒྱ་ཆེར་བྱེད་པའི་རི་བོའོ། །ཞེས་གསུངས། རི་བོ་བྱ་རྒོད་ཀྱི་དབྱིབས་སུ་
སྣང་ཞིང་
། དཀོན་བརྩེགས་འདུས་པ་དང་པོ་སྡོམ་པ་གསུམ་བསྟན་པའི་གླེང་གཞི་
ལས༑ བྱ་རྒོད་ཕུང་པོའི་རི་དེ་ནི། ལོ་ཏོག་ཐམས་ཅད་ཀྱི་ས་འཛིན་པ། མེ་ཏོག་
དང༑ ཕྲེང་བ་དང་། སྤོས་རྣམ་པ་སྣ་ཚོགས་དང་ལྡན་པ། ཞེས་གསུངས་པ་
ལྟར༑ ཆུ་དང་ཤིང་དང་རྡོ་ཡོན་ཏན་ཅན་གྱི་ཕུང་པོ་རྣམས་གནས་དེར་ཚང་བ་ལས་
མིང་དེ་བཞིན་བཏགས་པར་བཤད་དོ། །གནས་དེར་བདག་ཅག་གི་སྟོན་པ་དགུང་
ལོ་ང་བརྒྱད་པ་མེ་སྦྲུལ་ལོར། ས་ཕྱོགས་དེ་བཀོད་པ་ཕུན་སུམ་ཚོགས་པར་བྱིན་
གྱིས་བརླབས་ཏེ། ཐུན་མོང་གི་འཁོར་རྣམ་པ་བཞི་དང་། ལྷ་དང་ཀླུ་དང་ལྷ་མ་
ཡིན་དང་། དྲི་ཟ་ལ་སོགས་པ་མང་པོ་དང་། ཐུན་མོང་མ་ཡིན་པའི་འཁོར་ས་ཆེན་
པོ་ལ་གནས་པའི་བྱང་ཆུབ་སེམས་དཔའ་རིན་ཆེན་འབྱུང་ལྡན་ལ་སོགས་པ་རབ་ཏུ་
མང་པོ་ལ། བཀའ་བར་པ་ཤེར་ཕྱིན་སྟོང་ཕྲག་བརྒྱ་པ་སོགས་མཚན་ཉིད་མེད་པའི་
ཆོས་ཀྱི་འཁོར་ལོ་བསྐོར་བའི་གནས་དང་།
༈ སློབ་དཔོན་པདྨ་འབྱུང་གནས་ཀྱིས་སྤྲུལ་པའི་འོད་རིམ་པར་བརྩེགས་
པའི་ཕོ་བྲང་དུ་བཞུགས་ཏེ། ཤེས་རབ་རྣོ་ཞིང་དབང་པོ་གསལ་བར་བྱེད་པའི་
ཆུའི་བཅུད་ལེན། བདེ་དྲོད་འབར་བར་བྱེད་ཅིང་གོས་མི་དགོས་པ་མེའི་བཅུད་



ལེན༑ ཡང་ཞིང་མགྱོགས་ལ་རིག་རྩལ་བསྐྱེད་པ་རླུང་གི་བཅུད་ལེན། ཚེ་
རིང་ཞིང་རྟོགས་པ་འཕེལ་བར་བྱེད་པ་ནམ་མཁའ་ཟས་སུ་ཟ་བའི་བཅུད་ལེན་
དང༑ ལུས་བརྟན་པར་ཚུགས་པའི་དཀའ་ཐུབ་ཀྱི་རིགས་ཐམས་ཅད་མཛད་
པའི་གནས་ཡིན། རིའི་རྒྱལ་པོ་འདི་མེ་ཆུ་རླུང་གསུམ་གྱིས་བསྐལ་པ་
འཇིག་པའི་ཚེ་ཡང་བར་སྣང་ལ་ཟོ་བ་དཔྱངས་པ་བཞིན་མི་ཤིགས་པར་ངོ་
མཚར་རྨད་དུ་བྱུང་བའི་གནས། དེ་ཡི་མདུན་ཐང་དུ་མ་ག་དྷ་བཟང་མོའི་
རྫིང་བུའི་ཤུལ་ཡོད་ཅིང་དེ་ནས་མར་ལ་འབབ་པའི་ཆུ་ལ་དབྱངས་ཅན་མའི་
ཆུ་ཞེས་གྲགས་སོ།།
༈ འཇིགས་སུ་རུང་བའི་དུར་ཁྲོད། །
དེ་ནི་སྔགས་ལས་གསུངས་པའི་དུར་ཁྲོད་བསིལ་བ་ཚལ་ཞེས་པ་དེ་ཡིན་པར་གསུངས།
གནས་དེར་སློབ་དཔོན་ཆེན་པོ་པདྨ་འབྱུང་གནས་ཀྱིས་ཨོ་རྒྱན་ཡུལ་གྱི་རྒྱལ་སྲིད་
སྤངས་ཏེ། གནས་དེའི་མཆོད་རྟེན་བདེ་བྱེད་བརྩེགས་པ་ཞེས་བྱ་བར་སྐུ་རྒྱབ་བརྟེན་
ནས་ལོ་ལྔ་ཡི་བར་དུ་སྒྲུབ་པ་མཛད་ཅིང་། མཁའ་འགྲོ་མ་རྣམས་ལ་ཐེག་པ་རིམ་
དགུའི་ཆོས་ཀྱི་འཁོར་ལོ་བསྐོར་བ་དང་། སློབ་དཔོན་ཀླུ་སྒྲུབ་ལ་སོགས་པའི་གྲུབ་
ཆེན་བརྒྱད་ལ་མཁའ་འགྲོ་མ་ལས་ཀྱི་དབང་མོ་ཆེ་མངོན་སུམ་དུ་བྱོན་ནས་སྒྲུབ་པ་
བཀའ་བརྒྱད་ཀྱི་སྒྲོམ་བུ་རྣམས་དངོས་སུ་ཕུལ་བའི་གནས་ཡིན། དེ་ནི་བཀའ་ཐང་
གསེར་ཕྲེང་མ་ལས་རྡོ་རྗེ་གདན་ནས་དཔག་ཚད་ལྔ་འདས་པའི་ཕ་རོལ་ན་ཡོད་པ་



གསུངས་པ་བཞིན་རྡོ་རྗེ་གདན་གྱི་ལྷོ་ནུབ་མཚམས་སུ་ཡོད། རྡོ་རྗེ་གདན་ནས་རླངས་
འཁོར་ནང་ཆུ་ཚོད་གསུམ་ཙམ་ཕྱིན་རྗེས་གྲོང་གསེབ་ཞིག་ལ་སླེབས། དེ་ནས་རྐང་
ཐང་ལ་རི་ཡི་རྩེར་འགྲོ་དགོས། རི་རྩེ་ར་རྡོ་ཕ་བོང་ཆེན་པོ་ཞིག་ཡོད། དེ་ད་ལྟར་
འཇིགས་སུ་རུང་བའི་དུར་ཁྲོད་དུ་གྲགས་པ་དེ་ཡིན། དེང་སང་ནི་ཕྱོགས་དེའི་མིང་
ལ་ཀུ་ལེ་ཤྭ་ར་ཞེས་འབོད་པར་བཤད། སློབ་དཔོན་ཆེན་པོ་དགའ་རབ་རྡོ་རྗེའི་མདུན་
སློབ་དཔོན་འཇམ་དཔལ་བཤེས་གཉེན་དང་། སློབ་དཔོན་ཆེན་པོ་ཤྲཱི་སིང་ཧ་གཉིས་
ཀྱིས་རྫོགས་པ་ཆེན་པོའི་རྒྱུད་ལུང་མན་ངག་དང་བཅས་པ་ཞུས་ནས་ཉམས་སུ་བླངས་
ཏེ་འོད་གསལ་གྱི་ལུས་ཐོབ་ནས་གྲུབ་པར་བརྙེས་པའི་གནས་ཀྱང་ཡིན་པར་
གསུངས།།
༈ ཝ་རཱ་ཎཱ་སི།
Varanasi ཆོས་འཁོར་གནས་ནི་འཁོར་མོ་འཇིག་གི་ཡུལ་ཝཱ་ར་ཎཱ་སི་སྟེ། ཆུ་
བོཝཱར་ཎཱ་དང་ཨི་སི་གཉིས་ཀྱི་བར་དུ་ཆགས་པ་ལ་མིང་ཡང་དེ་ལྟར་བཏགས་སོ།
དེ་ནི་རྒྱ་གར་གྱི་གྲོང་ཁྱེར་ཐམས་ཅད་ཀྱི་ཐོག་མ་ཡིན། དེར་ཕྱི་རོལ་པའི་ལྷ་ཁང་
བི་ཤྭ་ན་ཐ་བྱ་བ་ཞིག་གི་ནང་རྒྱ་གར་གྱི་ཡི་གེ་རིགས་མི་འདྲ་བ་ཐམས་ཅད་ལོགས་
རིས་སུ་བཀོད་ནས་ཡོད་པར་གྲགས། ཆོས་འཁོར་བསྐོར་བའི་གནས་དངོས་ནི་
ས་ར་ན་ཐ་Sarnatha བྱ་བའི་ཡུལ་དེ་ཡིན། སྔོན་སྟོན་པས་ཆོས་བསྟན་པའི་
ཚེ་དྲང་སྲོང་རྫུ་འཕྲུལ་ཅན་ཁ་ཅིག་ནམ་མཁའ་ལ་འཕུར་ནས་འོང་བ་ན། སངས་



རྒྱས་ཀྱི་གཟི་བརྗིད་མ་བཟོད་དེ་ས་ལ་བབས་ཏེ་རི་དྭགས་ཀྱི་གཟུགས་སུ་སྤྲུལ་ནས་
ཆོས་ཉན་པས་ན། གནས་དེར་དྲང་སྲོང་ལྷུང་བ་རི་དྭགས་ཀྱི་ནགས་ཚལ་ཞེས་བརྗོད།
ལྷ་ཚངས་པས་ནོར་བུ་དང་། བརྒྱ་བྱིན་གྱིས་གསེར་གྱི་འཁོར་ལོ་རྩིབས་སྟོང་དང་
ལྡན་པ་ཕུལ་ཏེ་སྟོན་པ་ལ་ཆོས་ཀྱི་འཁོར་ལོ་བསྐོར་བར་ཞུས་པས། གནས་མཆོག་
དེར་འཁོར་ལོ་དམ་པ་བསྐོར་བར་ཞལ་གྱིས་བཞེས་ཏེ་གཤེགས་པ་ལས། ས་ཕྱོགས་
དེར་རིན་པོ་ཆེའི་ཁྲི་སྟོང་བྱུང་སྟེ། ཁྲི་དང་པོ་གསུམ་ལ་བསྐོར་བ་མཛད་ནས་བཞི་
པ་ལ་བཞུགས་ཏེ། འཁོར་ལྔ་སྡེ་བཟང་པོ་ལྷ་བརྒྱད་ཁྲི་དང་བཅས་པ་ལ། བཀའ་
དང་པོ་བདེན་པ་བཞི་ལས་བརྩམས་ཏེ་ཆོས་ཀྱི་འཁོར་ལོ་དང་པོ་བསྐོར་བའི་གནས་
ཡིན༑ གནས་དེར་ཆོས་རྒྱལ་མྱ་ངན་མེད་ཀྱིས་བཞེངས་པའི་མཆོད་རྟེན་གྱི་ཤུལ་
དང་༑ སྔོན་གྱི་དགོན་ཆེན་ཆགས་པའི་ཤུལ། ཆོས་རྒྱལ་མྱ་ངན་མེད་ཀྱིས་དུས་
རབས་གསུམ་པ་ནང་སེང་གེའི་ཅན་གྱི་རྡོ་རིང་སྙན་གྲགས་ཅན་ཞིག་
བཞེངས་པའི་རྡོ་རིང་ཆག་གྲུམ། ཆོས་འཁོར་ཐོག་མར་བསྐོར་བའི་ས་མིག
ད་ལྟར་མཇལ་དུ་ཡོད་པའི་དྷརྨིཀའི་མཆོད་རྟེན་གུབ་ཏའི་རྒྱལ་བརྒྱུད་ཀྱི་སྐབས་སུ་
བཞེངས་པ་གསུངས། དེ ་ལ་ཁ་ཅིག་གི ས་མཆོད་རྟེ ན་གྱི་མིང་ལ
Dhamavekha stupa ཞེས་བརྗོད། དེ་ཨ་ཤོ་ཀས་བཞེངས་པ་
བརྗོད་ཀྱང་དེ་དཔྱད་དགོས། Siralxander Cunningham ཞེས་
པའི་དབྱིན་ཇི་མི་དེས་ས་སྔོག་སྐབས་ས་འོག་ནས་ Dhamavekha stupa



ཞེས་པའི་ཡིག་གེ་ཞིག་བརྙེད། དེའི་འོག་ཏུ་ད་ལྟར་ཡོད་པའི་མཆོད་རྟེན་
དེ ་བརྙེ ད་པར་བཤད། ར་བའི་ཕྱི་རོལ་དུ་ཡོད་པའི་གནའ་རྫས་འགྲེམས་
སྟོན་ཁང་གི་ནང་གོང་གི་རྡོ་རིང་རྩེའི་སེང་གེའི་ཆག་གྲུམ་དང་སྣང་བརྙན་ངོ་མཚར་
ཅན་མང་པོ་ཡོད།།
༈ ཙོ་ཀན་དིའི་མཆོད་རྟེན། །
Varanasi ཝཱ་རཱ་ཎཱ་སིའི་མེ་འཁོར་བབ་ཚུགས་ནས་ཡར་འོངས་བའི་ལམ་ཟུར་
གྱི་མཆོད་རྟེན་ཞིག་པ་སྟེང་དུ་ཁང་པ་ཆུང་ངུ་ཡོད་པ་འདི་ནི། སྟོན་པ་ལོ་དྲུག་འདས་
ནས་དཀའ་བ་སྤྱད་པ་ཁོ་ནས་བྱང་ཆུབ་ལ་རེག་ནུས་པ་མ་ཡིན་པར་དགོངས་ཏེ། འབྲས་
ཆེན་སོགས་ཁ་ཟས་རགས་པ་ཡང་གསོལ། ཏིལ་མར་གྱིས་བྱུགས་ཤིང་ཆུ་འཇམ་
པོས་ཁྲུས་མཛད་དུས་རིམ་གྲོ་བ་འཁོར་ལྔ་སྡེ་མ་དད་པ་གྱུར་ཏེ། ཤེས་ལྡན་དག
དགེ་སྦྱོང་གོ་ཏ་མ་འདིན་སྤོང་བ་ལས་ཉམས་པ་ཡིན་ཏེ། དནི་འདིས་འབྲས་བུ་ཅུང་
ཟད་ཀྱང་ཐོབ་པར་མི་ནུས་སོ་ཞེས་བརྗོད་ཅིང་། བྱང་ཆུབ་སེམས་དཔའ་བོར་ནས་
ཝཱ་རཱ་ཎ་སཱིར་སོང་། སྟོན་པ་སངས་རྒྱས་ནས་གནས་དེར་བྱོན་སྐབས། འཁོར་
ལྔ་སྡེས་དེ་བཞིན་གཤེགས་པ་བྱོན་པ་མཐོང་སྟེ། ཕན་ཚུན་དུ་ཕྱག་མི་བྱ་སོགས་
ནང་ཁྲིམས་སུ་བཅས་པ་རྣམས། སྟོན་པའི་གཟིད་བརྗིད་མ་བཟོད་དེ། ཐམས་
ཅད་ཀྱིས་སྟོན་པ་ལ་གུས་པ་དང་བཅས་ཐོག་མར་མཇལ་བའི་གནས་ཡིན། རྩེའི་
ཁང་པ་ཆུང་ངུ་དེ་ནི་ཀླ་ཀློ་རྣམས་ཀྱིས་བྱས་པར་གྲགས་སོ།།



༈ མུ་ལ་གན་དྷ་ཀཱཊིའི་གཙུག་ལག་ཁང་།
ཡུལ་དབུས་སུ་བསྟན་པ་མིང་གི་ལྷག་མ་ཙམ་དུ་གྱུར་ཏེ། ཆོས་འཁོར་བསྐོར་བའི་
གནས་ཡིན་པ་ཙམ་ཡང་ཤེས་དཀའ་བའི་ཚེ། ལྷོ་ཕྱོགས་སིང་ག་ལའི་གླིང་ནས་
སྐྱེས་བུ་སྙིང་སྟོབས་ཀྱི་བདག་ཉིད་ཆེན་པོ་དགེ་བསྙེན་དྷརྨ་པཱ་ལ་བྱ་བ་བྱོན་ཏེ། ལུས་
སྲོག་ལོངས་སྤྱོད་ལ་མ་ལྟོས་པའི་དཀའ་བ་བརྒྱ་ཕྲག་གི་སྒོ་ནས་དྲང་སྲོང་ལྷུང་བ་རི་
དྭགས་ཀྱི་ནགས་ཚལ་འདིར་མུ་ལ་གན་དྷ་ཀཱཊིའི་གཙུག་ལག་ཁང་དང་མ་ཧཱ་བོ་དྷིའི་
ཆོས་ཚོགས་བཙུགས། སིང་ག་ལའི་གླིང་གི་དགེ་འདུན་རྣམས་སྤྱན་དྲངས་ཏེ། སླར་
ཡང་ཡུལ་དབུས་མ་ག་དྷ་ན་ཤཱཀྱའི་དགེ་སློང་སྣམ་སྦྱར་གྱི་རྒྱལ་མཚན་གྱོན་པ་རྣམས་
མིག་གིས་མཐོང་བར་གྱུར་ཅིང་། ཡུལ་མང་པོར་གཙུག་ལག་ཁང་དང་དགེ་འདུན་
གྱི་སྡེ་བཙུགས་ཏེ། རྒྱ་གར་དུ་བསྟན་པ་ཕྱི་དར་གྱི་འགོ་བརྩམས། གཙུག་ལག་
ཁང་དེར་སྟོན་པའི་སྐུ་རུས་ཚན་པ་གཉིས་ཡོད་པའི་གཅིག་ནི་རྡོ་འཇོག་ཡུལ་ནས་
ཐོབ་ཅིང་། གཅིག་ནི་ལྷོ་ཕྱོགས་དཔལ་གྱི་རི་ནས་རྙེད་པ་སྟེ། རིན་པོ་ཆེའི་གའུ་
དང་རྡོ་སྒྲོམ་དུ་བཅུག་པའི་ཕྱི་ལ་འདི་སངས་རྒྱས་ཀྱི་སྐུ་རུས་ཡིན་ནོ་བའི་ལོ་ཉིས་
སྟོང་སྔོན་དུས་ཀྱི་ཡི་གེ་བཏབ་པ་བཅས་རྙེད་པས་ཤིན་ཏུ་འཁྲུལ་མེད་ཡིན་ནོ།།



༈ གྲོང་ཁྱེར་རྩ་མཆོག་གྲོང་ནི།
Gorakhpurགོ་ར་ཕུག་ནས་སྤྱི་ལེ་ ༥༥ ས་ན་ཡོད། དེང་སང་མིང་
ལ་མ་ཐ་ཀུ་ཝར་ཟེར་ཞིང། kasia ཞེས་ཀྱང་བརྗོད་པར་བཤད། དེ་ཡང་
གདུལ་བྱ་རྟག་འཛིན་ཤས་ཆེ་བ་རྣམས་འདུལ་བའི་ཕྱིར་ནམ་གྱི་ཆ་སྨད་ཟླ་བ་རིལ་
ནུབ་པའི་ཚེ། ཤིང་སཱ་ལ་ཟུང་གི་དྲུང་དུ་བཅོམ་ལྡན་འདས་ཉིད་ཀྱི་སྐུ་ལས་སྟོད་
གཡོགས་བསལ་ཏེ། དགེ་སློང་དག་ལྟོས་ཤིག དེ་བཞིན་གཤེགས་པ་མཐོང་བ་ནི་
རྙེད་པར་དཀའ་བ་ཡིན་ནོ། །འདུས་བྱས་ཐམས་ཅད་མི་རྟག་པའི་ཆོས་ཅན་ཡིན་
ཏེ༑ འདི་ནི་དེ་བཞིན་གཤེགས་པའི་གསུང་གི་ཐ་མ་ཡིན་ནོ་ཞེས་སོགས་གསུངས་
ནས་དགོངས་པ་ཡོངས་སུ་མྱ་ངན་ལས་འདས། ཞག་བདུན་གྱི་བར་ལྷ་དང་མི་རྣམས་
ཀྱིས་མཆོད་པ་དཔག་ཏུ་མེད་པས་མཆོད་ཅིང་། དེ་ནས་གྱད་ཀྱི་བུད་མེད་རྣམས་
ཀྱིས་བླ་བྲེ་བཟུང་། གཞོན་ནུ་རྣམས་ཀྱིས་ཁྱོགས་ཀྱིས་བཏེགས། སྐུ་གདུང་གི་
སྟེང་འོག་ནས་ལྷ་རྣམས་ཀྱིས་མཆོད་དེ། སཱ་ལ་ཟུང་གི་ཚལ་ནས་གྱད་ཀྱི་དབུ་རྒྱན་
བཏགས་པའི་མཆོད་རྟེན་གྱི་དྲུང་དུ་སྤྱན་དྲངས། སྐུ་གདུང་ཤིང་བལ་གྱི་འདབ་
མས་གཡོགས། རས་ཟུང་མཆོག་ཏུ་གྱུར་པ་མང་པོས་དཀྲིས། ལྕགས་ཀྱི་སྒྲོམ་
དུ་བཅུག དྲི་ཞིམ་པོའི་འབྲུ་མར་གྱིས་བཀང་སྟེ། དྲི་ཞིམ་ལྡན་པའི་ཤིང་གི་སྟེང་
དུ་བཞག་པ་ནས་མེ་སྦར་བར་བརྩམ་པ་ན་སྦར་བར་མ་ནུས་སོ། །འོད་སྲུངས་འཁོར་
དང་བཅས་པ་བྱོན་ནས་ཕྱག་མཆོད་སོགས་གྲུབ་སྐབས་མེ་རང་འབར་བར་གྱུར།



སྐུ་གདུང་ཞུགས་འབུལ་མཛད་རྗེས་ཚེམས་མཆེ་བ་བཞི་དང་གདུང་རུས་ལས་རིང་
བསྲེལཡུངས་འབྲུ་ལྟ་བུའི་གྲངས་མེད་འཁྲུངས། ཚེམས་མཆེ་བ་བཞི་ལས། གཅིག་
རྩགསུམ་ལྷའི་འཇིག་རྟེན་དང་། གཅིག་ཚིག་འཛིན་ཡིད་འོང་གི་གྲོང་ཁྱེར། གཅིག་
ཀ་ལིང་ཀའི་རྒྱལ་པོའི་ཡུལ། གཅིག་གྲོང་ཁྱེར་སྒྲ་སྒྲོགས་ཀྱི་ཀླུ་ཡི་རྒྱལ་པོའི་མཆོད་
པའི་རྟེན་དང་། སྐུ་གདུང་བྲེ་བོ་བརྒྱད་དག་ལས། བདུན་འཛམ་བུ་གླིང་པས་མཆོད་
པའི་རྟེན་དུ་ཐོབ། གཅིག་ནི་གྲོང་ཁྱེར་སྒྲ་སྒྲོགས་ཀྱི་ཀླུ་ཡི་རྒྱལ་པོས་མཆོད་པའི་
རྟེན་དུ་ཁྱེར་བའི་གནས་བཅས་ཡིན། དེ་ཡང་སྐུ་གདུང་ཞུགས་ལ་ཕུལ་བའི་གནས་
དངོས་ནི། རམ་བྷར་རམ་གྱད་ཀྱིས་དབུ་རྒྱན་བཅིངས་པའི་མཆོད་རྟེན་གྱི་ཤུལ་
དེ་ཡིན་གསུངས། ད་ལྟའང་རྩ་མཆོག་གྲོང་གི་མཆོད་རྟེན་གཙོ་བོ་དང་གྱད་ཀྱིས་
དབུ་རྒྱན་བཅིངས་པའིམཆོད་རྟེན་གྱི་ཤུལ་སོགས་ཡོད། དེ་ཡང་ལོ་༡༠༠ ཙམ་
ས་འོག་ཏུ་ལུས་ཀྱང་ཕྱི་ལོ་ ༡༨༧༦ ལོར་སྟོན་པ་མྱ་ངན་འདའ་ཚུལ་སྟོན་
པའི་སྐུ་དེ་བརྙེ ད་འདུག དེ་རྗེས་ཕྱི་ལོ་ ༡༩༦༡ དང་ ༡༩༦༢
སྐབསsirAlexarder Cunningham སིངརལ་ཇན་དྲར་ཀུན་ནན་
གོ་ནས་ཞིབ་འཇུག་གནང་སྟེ་རྩ་མཆོག་དྲུག་དངོས་ར་འཕྲོད་བྱུང་བར་བཤད།
༡༩༩༧ འཛམ་གླིང་མཉམ་འབྲེལ་རྒྱལ་ཚོགས་ནས་གནའ་བོའི་དངོས་རྫས་
སྲུང་སྐྱོབ་ཁོངས་སུ་བཞག།



༈ ཀོ་ཤམ་བྷི།
ཝཱ་རཱ་ཎཱ་སི་ནས་Allahabad ཨ་ལ་ཧ་བ་ད་དང། དེ་ནས་བྷར་ཝ་རི་བར་སོང་
ནས་ཆུ་བོ་ཡ་མུ་ནའི་འགྲམ་དུ་ཀོ་ཤམ་བྷིའི་ཤུལ་ཡོད། དེང་སང་ཡང་Kosamཀོ་
ཤམ་ཟེར། དེར་མྱ་ངན་མེད་ཀྱི་རྡོ་རིང་དང་ཞིང་དཀྱིལ་དུ་སྔོན་གྱི་གྲོང་ཁྱེར་གྱི་
ལྕགས་རི་གསལ་ཙམ་ཡོད། དེར་བློན་པོ་གདངས་ཅན་གྱིས་སངས་རྒྱས་སྤྱན་དྲངས་
ཏེ་ལོ་གཅིག་བཞུགས། དེ་ནས་ལྷོ་ཕྱོགས་རྒྱང་རིང་ན་རི་བོ་འབིག་བྱེད་ཀྱང་གསལ་
བར་མཐོང་། རི་བོ་འབིགས་བྱེད་ཅེས་བྱ་བ་ཉི་མའི་སྟོབས་དང་ལྡན་པའི་རི་ལ་
སེང་འབྲུ་དང་། ན་ལེ་ཤམ་དང་། པི་པི་ལིང་སོགས་གྲང་བ་སེལ་བའི་སྨན་གྱི་
ནགས་ཚལ། རྩ་བ་དང་། སྡོང་པོ་དང་། ཡལ་ག་དང་། ལོ་མ་དང་། མེ་ཏོག་
དང༑ འབྲས་བུར་ལྡན་པའི་སྨན་དྲི་ཞིམ་པ། ལྟ་ན་སྡུག་པ། ཡིད་དུ་འོང་བ།
དེར་སྐྱེས་པའི་སྨན་རྫས་དེ་དག་གི་དྲིས་ཁྱབ་པའི་གནས་རྣམས་སུ་གྲང་བའི་ནད་དག་
མི་འབྱུང་བ་བཅས་ཡོད་པར་གསུངས། །
༈ མཉན་ཡོད།
UttarPradesh ཨུ་ཏར་པར་དེ་ཤའི་མངའ་ཁོངས་Balrampurབལ་རམ་
པུར་དང་ཉེ་བར Saravasti ཤཱལ་ཝ་སྟི་བྱ་བའི་མཉན་ཡོད་ཀྱི་གནས་དེ་ཡོད།
བྷར་མའི་རྡ་རམ་སཱ་ལ་དང་ཉེ་བ་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་
གྱི་ཀུན་དགའ་ར་བའི་ཤུལ་ཡོད། དེ་ནི་སྔོན་མཉན་ཡོད་ཀྱི་གྲོང་དུ་ཁྱིམ་བདག་སྦྱིན་



པ་ཞེས་བྱ་བ་ལ་བུ་རབ་སྦྱིན་ཞེས་པ་བསོད་ནམས་ཕུན་སུམ་ཚོགས་པ་ཞིག་བྱུང་། ནར་
སོན་པ་ནས་བཟུང་རང་གི་རྒྱན་གོས་ཟས་ནོར་ལོངས་སྤྱོད་ཐམས་ཅད་ཕངས་པ་མེད་
པར་གཞན་ལ་སྟེར་ཞིང་། ཁྱད་པར་མགོན་མེད་རྣམས་ལ་རྟག་ཏུ་བྱམས་པ་ཞིག་
བྱུང་བས། མིང་ལ་ཡང་མགོན་མེད་ཟས་སྦྱིན་དུ་གྲགས། དེས་བཅོམ་ལྡན་འདས་
འཁོར་དང་བཅས་པ་ལགཙུག་ལག་ཁང་ཕུལ་བ་དང་རྟག་ཏུ་མཆོད་ཅིང་བསྙེན་བཀུར་
ཞུ་བར་འདོད་ནས་གསོལ་བ་བཏབ་པ་ལ། སྟོན་པས་ཀྱང་ཞལ་གྱིས་བཞེས་སོ། །དེ་
ནས་སྟོན་པའི་བཀའ་བཞིན་ཤཱ་རིའི་བུ་མཉན་ཡོད་དུ་ཕྱིན། རྒྱལ་བྱེད་གཞོན་ནུ་
ལས་ནགས་ཚལ་རྣམས་ཉོས་ཏེ་གཙུག་ལག་ཁང་གི་རྨང་ཐིག་རྣམས་བཏབ། རྒྱལ་
བྱེད་གཞོན་ནུ་ཡང་དད་པས་སྒོ་ཁང་བརྩིགས་ནས་ཕུལ། དེའི་ཚེ་མུ་སྟེགས་རྣམས་
ཞེ་སྡང་གིས་གཙུག་ལག་ཁང་བརྩིག་ཏུ་མ་བཅུག་པར། ཤཱ་རིའི་བུས་རྫུ་འཕྲུལ་གྱིས་
མུ་སྟེགས་རྣམས་ཚར་བཅད་དེ་ནང་པའི་གྲལ་དུ་བཀོད་ནས་གཙུག་ལག་ཁང་བརྩིགས་
པའི་གྲོགས་ལྷ་རྣམས་ཀྱིས་བྱས་པས་གེགས་མེད་དུ་གྲུབ་ཅིང་། གཙུག་ལག་ཁང་
དེར་སྟོན་པ་འཁོར་བཅས་སྤྱན་དྲངས་ཏེ་བསྙེན་བཀུར་ཕུན་སུམ་ཚོགས་པ་ཞུས། དེར་
སྟོན་པ་དངོས་ལོ་ཉི་ཤུ་དང་། རི་དྭགས་འཛིན་མའི་ཤར་གྱི་ཀུན་དགའ་རྭ་བར་
དབྱར་ལྔ་སྟེ་ཁྱོན་བསྡོམས་པས་ལོ་ཉི་ཤུ་རྩ་ལྔ་བཞུགས། མཆོག་ཟུང་གཉིས་དང་།
ལྔ་སྡེ་བཟང་པོ། གནས་བརྟན་བཅུ་དྲུག འོད་སྲུངས། འཆར་ཀ རྟ་ཐུལ་ལ་
སོགས་པ་སྟོན་པའི་འཁོར་གྱི་གཙོ་བོ་ཉན་ཐོས་ཆེན་པོ་བརྒྱད་ཅུ་ཞེས་གྲགས་པ་དེ་



ཀུན་ཀྱང་ཕལ་ཆེར་གནས་དེར་ཡུན་རིང་དུ་བཞུགས། སངས་རྒྱས་ཀྱིས་ཆོ་འཕྲུལ་
ཆེན་མོ་བསྟན་པའི་གནས་ཀྱང་དེ་ཡིན་པར་གསུངས། གཙུག་ལག་ཁང་གི་
མཚན་དུའང་རབ་སྦྱིན་དང་རྒྱལ་བྱེད་གཞོན་ནུ་གཉིས་ཀའི་མིང་ནས་དྲངས་ཏེ་རྒྱལ་
བྱེད་ཚལ་མགོན་མེད་ཟས་སྦྱིན་གྱི་ཀུན་དགའ་རྭ་བ་ཞེས་བཏགས་སོ། །ཕྱོགས་དེ་
ནས་བྱང་དུ་བལྟས་ན་སོ་ཕག་གི་ལྕགས་རི་ཞིག་པོ་སྒང་བརྒྱུད་ལྟ་བུར་མཐོང་བ་དེ་
མཉན་ཡོད་གྲོང་ཁྱེར་གྱི་ཤུལ་ཡིན་པར་གསུངས་སོ།།
༈ མཉན་ཡོད་དུ་ཆོ་འཕྲུལ་བསྟན་པའི་རྟོགས་བརྗོད།
རྒྱལ་པོ་གཟུགས་ཅན་སྙིང་པོ་ལ་རང་དང་ཡབ་གཅིག་པའི་སྤུན་དུ་གྱུར་པ་ཀཱ་ལ་ཞེས་
བྱ་བ་མུ་སྟེགས་སྟོན་པ་དྲུག་ལ་རྟག་ཏུ་མོས་པ་ཞིག་རིམ་གྱིས་སངས་རྒྱས་ལ་དད་
པ་སྐྱེས་སུ་རེནས། སྟོན་པ་དྲུག་དང་བཅོམ་ལྡན་འདས་འཁོར་བཅས་སྤྱན་དྲངས་
པར་ཡང་ཡང་བསྐུལ་ལོ། །ཇི་ཞིག་ན་སྟོན་པ་དྲུག་དང་བཅོམ་ལྡན་འདས་འཁོར་
བཅས་ཀཱ་ལའི་ཁྱིམ་དུ་ལྷན་ཅིག་འཛོམས་པ་ལ། སྟོན་པ་དྲུག་གྲལ་གྱི་གོང་དུ་བསྡད་
ཀྱང་འོག་ན་འདུག་པ་ལྟར་གྱུར་པ་ལ་ཁྲོས་ཏེ་དབེན་པར་ཆོ་འཕྲུལ་སྟོན་པའི་གྲབས་
ལ་ཞུགས་སོ། །དེ་རྣམས་མངོན་པའི་ང་རྒྱལ་གྱིས་བདག་ཅག་རྫུ་འཕྲུལ་གྱི་མཐུ་
ཆེའོ་སྙམ་སྟེ་རྒྱལ་པོ་གཟུགས་ཅན་སྙིང་པོའི་རྩར་དགེ་སྦྱོང་གོའུཏ་མ་དང་རྫུ་འཕྲུལ་
འགྲན་དུ་བཅུག་པར་འཚལ་ཞེས་ཟེར་བ་ལ། རྒྱལ་པོས་ཀྱང་བཅོམ་ལྡན་འདས་



ལ་ཞུས་པ་ལྟར་ཞལ་གྱིས་བཞེས་པ་ན། རྒྱལ་པོའི་ཁབ་དང་། ཡངས་པ་ཅན། ཀོཤམ་
བྷི༑ ཝ་ར་ཎཱ་སི་བཅས་ཀྱི་རྒྱལ་བློན་སོགས་སྐྱེ་བོ་མང་པོའི་ཚོགས་བཅས་མཉན་
ཡོད་དུ་འདུས་ཏེ་ཆོ་འཕྲུལ་འགྲན་པའི་གནས་སུ་ཁྲི་བཤམས་པ་ལ། བཅོམ་ལྡན་
འདས་ཀྱིས་ཚེམས་ཤིང་ས་ལ་བཙུགས་མ་ཐག་དཔག་བསམ་གྱི་ལྗོན་པ་ཡལ་ག་དང་
ལོ་མ་རྒྱས་པ་དྲི་མ་ཕོག་པ་ཙམ་གྱིས་དུག་གསུམ་ཞི་ནས་བདེ་བས་ཚིམ་པར་གྱུར་
བར་མཛད་དོ། །དེ་ནས་ཕྱོགས་ཀྱི་རྒྱལ་པོ་རྣམས་ནས། ཨེ་མ་བཅོམ་ལྡན་འདས་
ཀྱིས་ཆོ་འཕྲུལ་ནི་བསྟན་ཟིན་ན། ད་ནི་སྟོན་པ་དྲུག་པོ་ཁྱེད་ཅག་གི་རེས་སུ་བབས་
པས་སྟོན་ཅེས་བསྐུལ་བ་ན། གཅིག་གིས་གཅིག་ལ་གྲུ་འཕུལ་བྱེད་ཅིང་སུས་ཀྱང་
རྫུ་འཕྲུལ་བསྟན་མ་ནུས་པར་མགོ་བོ་སྨད་དེ་གནས་སོ། །དེའི་ཚེ་དེ་བཞིན་གཤེགས་
པའི་སྐུའི་གཡས་གཡོན་གཉིས་སུ་རིན་པོ་ཆེའི་རི་བོ་ཁ་དོག་རྣམ་པར་བཀྲ་བ། ལྗོན་
ཤིང་དང་། མེ་ཏོག་དང་། འབྲས་བུ་རབ་ཏུ་རྒྱས་པའི་རི་གཉིས་ལ། བཟའ་བཏུང་
གི་ཚོགས་བརྗོད་དུ་མེད་པར་སྤྲུལ་ཏེ་འགྲོ་བ་སྣ་ཚོགས་པ་རྣམས་ཚིམ་པར་མཛད།
ཡང་བཅོམ་ལྡན་འདས་ཀྱིས་རིནཔོ་ཆེའི་རྫོང་ངོས་བཞིར་ཡུར་བ་ཆེན་པོ་བརྒྱད་བརྒྱད་
ཡོད་པར་སྤྲུལ་ཏེ་ཆུ་འབབ་པའི་སྒྲ་ལས་ཆོས་ཀྱི་སྒྲ་དབྱངས་མི་བཟད་པ་སྒྲོགས་པས་
འཀྲོ་བ་རྣམས་ཚིམ་པར་མཛད་པ་སོགས་སྤྲུལ་པ་སྣ་ཚོགས་དང། མཐར་བཅོམ་
ལྡན་འདས་ཀྱི་སེང་ཁྲིའི་ངོགས་ནས་གླང་པོ་ཆེའི་སྐད་ལྟ་བུའི་སྒྲ་བྱུང་ཞིང་། དེ་
མ་ཐག་སྲིན་པོ་ལྔ་བྱུང་བས་སྟོན་པ་དྲུག་གི་ཁྲི་བཤིག་ཅིང་། གནོད་སྦྱིན་ལག་ན་
100



རྡོ་རྗེས་མེ་འབར་བའི་མཚོན་ཆ་གཟས་པས། སྟོན་པ་དྲུག་ཤིན་ཏུ་འཇིགས་ཤིང་
བྲོས་པར་གྱུར་ཏོ། །དེ་ལྟར་མཆུ་ཟླ་བའི་ཚེས་གཅིག་ནས་བཅོ་ལྔའི་བར་ཆོ་འཕྲུལ་
རྣམ་པ་སྣ་ཚོགས་པ་བསྟན་ཏེ་སྟོན་པ་དྲུག་པོ་འཁོར་བཅས་དང་། གཞན་ཡང་གདུལ་
བྱ་མང་པོ་མངོན་མཐོ་དང་བྱང་ཆུབ་ཀྱི་ལམ་ལ་བཀོད་པར་མཛད་པའི་གནས་ཡིན་
ནོ༑༑
༈ ཤང་ཁ་ས་ལྷ་བབས་ཀྱི་གནས། །
Uttar Pradesh ཨུ་ཏར་པར་དེ་ཤའི་མངའ་ཁོངས་Sankashy-སན་
ཀན་སི་ཡ་ཞེས་པ་དེ་ཡིན། དེ་ལ་སང་ཁ་སའམ་ལྷ་བབས་ཀྱི་གནས་ཞེས་
བརྗོད༑ དེ་ཡང་བོད་ཟླ་དགུ་པའི་ཚེས་ཉེར་གཉིས་ཉིན་སྟོན་པ་ཐུབ་པའི་དབང་པོ་
གང་གི་ཡུམ་སྒྱུ་འཕྲུལ་མ་ལྷ་ཡུལ་དུ་སྐྱེ་བ་བཞེས་པ་ལ་ཆོས་གསུངས་ཕྱིར་ལྷ་གནས་
སུམ་ཅུ་རྩ་གསུམ་དུ་ཕེབས་ནས། ལྭ་བ་དཀར་པོ་ལྟ་བུའི་རྡོ་ལེབ་ལ་བཞུགས་ཏེ་ལྷའི་
ཚོགས་དཔག་ཏུ་མེད་པ་ལ་ཆོས་བསྟན་པ་དང་། ཡུམ་བདེན་པ་ལ་བཀོད་དེ་དབྱར་
ཟླ་བ་གསུམ་དུ་བཞུགས་པའི་ཚེ། རྒྱལ་པོ་གསལ་རྒྱལ་དང་འཁོར་རྣམ་བཞི་ལ་སོགས་
པ་སྐྱེ་བོ་ཀུན་གྱིས་སྟོན་པ་ཡུན་རིང་པོར་མཇལ་བའི་སྐབས་མ་རྙེད་པར་ཡིད་སྐྱོ་བས།
མོང་གལ་བུའི་བརྒྱུད་མི་ཡུལ་དུ་བྱོན་པར་གསོལ་བ་བཏབ་པ་བཞིན་སྟོན་པས་ཞལ་
གྱིས་བཞེས། བརྒྱ་བྱིན་གྱིས་བཻཌུརྱ་དང་གསེར་དངུལ་གྱི་སྐས་བཙུགས་ཏེ་ཚངས་
དབང་གཉིས་ཀྱིས་སྟོན་པའི་སྐུའི་གཡས་གཡོན་ནས་གདུགས་དཀར་དང་རྔ་ཡབ་
101



བཟུང་ཞིང་ལྷའི་འཁོར་ཚོགས་དང་བཅས་ཏེ་གྲོང་ཁྱེར་གསལ་ལྡན་གྱི་སྐྱེད་ཚལ་དུ་
བབས་པ་ན་སྐྱེ་བོ་ཀུན་ལོང་བ་མིག་རྙེད་པ་ལྟར་དགའ་བ་དང་བདེ་བས་ཕྱོགས་ཀུན་
ཏུ་ཁྱབ་པར་མཛད་པའི་གནས་ཡིན།། ༡༨༦༢ ལོརsir Alexarder
Cunningham སིངརལ་ཇན་དྲར་ཀུན་ནིན་གོ་གིས་ས་སྔོག་ནས་ཞིབ་
འཇུག་གནང་ཏེ་ངེས་པ་བརྙེ ད་པར་བཤད།།
༈ ཡབ་སྲས་མཇལ་བའི་གནས།
དེ་ནི་ཀ་པིལ་བྷ་སྐུ་རྫོང་ཁོངས་ཏོ་ལེ་ཧཱ་བ་ནས་ལྷོ་ཕྱོགས་སུ་སྤྱི་ལེ་༢ཙམ་གྱི་སར་ཡོད་
པར་བཤད། དེ་ཡང་བཅོམ་ལྡན་འདས་སངས་རྒྱས་ནས་རིང་པོར་མ་ལོན་པ་ན་
ཡབ་རྒྱལ་པོ་ཟས་གཙང་མས་རྒྱལ་པོའི་ཁབ་ཏུ་མྱུར་དུ་བྱོན་ཅེས་འཕྲིན་བསྐུར་ཡང་
ཕོ་ཉ་བ་རྣམས་སྟོན་པ་དང་མཇལ་བ་ལས་ཁྱིམ་ནས་ངེས་པར་འབྱུང་སྟེ་ཚངས་པར་
སྤྱོད་པ་ལ་བསླབ་པར་བྱས་སོ། །སླར་ཡང་རྒྱལ་པོ་ཐུགས་སྐྱོ་སྟེ་སྟོན་པ་མྱུར་དུ་
བྱོན་ཅེས་འཆར་ཀ་ལ་འཕྲིན་བཏང་བ་ཕྱིར་ལོག་ནས། ད་ལྟའི་ཞག་བདུན་ན་སྟོན་
པ་བྱོན་བར་འགྱུར་རོ་ཞེས་ཞུས་པ་ན། རྒྱལ་པོ་རབ་ཏུ་དགའ་ནས་ནི་གྲོ་དྷའི་ཀུན་
དགའ་རྭ་བ་གསར་དུ་བཞེངས་ཤིང་ཕེབས་ལམ་རྣམས་བདེ་བར་བཅོས་པ་ལ། བཅོམ་
ལྡན་འདས་ནམ་མཁའ་ནས་བྱོན་པར་མཛད་དོ། །དེ་ནས་གཙུག་ལག་ཁང་དུ་རིན་
པོ་ཆེའི་ཁྲི་ལ་བཞུགས་ཤིང་རྒྱལ་པོ་འཁོར་བཅས་ཀྱི་ང་རྒྱལ་གཞོམ་པའི་ཕྱིར། སྤྲུལ་
པའི་གཞལ་ཡས་ཁང་དུ་ཚངས་པ་དང་བརྒྱ་སྦྱིན་སོགས་ལྷའི་ཚོགས་དཔག་ཏུ་མེད་
102



པ་ལ་ཆོས་བསྟན་ཅིང་རྒྱལཔོ་མཐར་བ་ལས་སྟོན་པས་རྒྱལ་ཆེན་བཞི་ལ་བཀའ་བསྒོས་
ཏེ་ནང་དུ་བཅུག་པ་ལ་ཆོས་བསྟན་ཏེ་བདེན་པ་མཐོང། གཞན་ཡང་ཟས་དཀར་དང་།
བྲེའོ་ཟས་དང་། བདུད་རྩིའི་ཟས་དང་། བཟང་ལྡན་སོགས་ཤཱཀྱ་པ་རྣམས་རབ་
ཏུ་བྱུང་སྟེ་ཆོས་གོས་དང་ལྷུང་བཟེད་ཐོགས་པས་ས་གཞི་ཁྱབ་པར་གྱུརཏོ།
༈ ཡུལ་བཅོམ་བརླག །
དེ་ནི་Agra ཨག་ར་ནས་སོང་ན་Mathura མ་ཐུ་ར་ལ་སླེབས། དེ་ནི་བཅོམ་
བླག་གི་ཡུལ་ཏེ་ད་དུང་ཡང་གྲོང་ཁྱེར་ཆེ། དེར་སྟོན་པ་ཡང་བྱོན་ཅིང་འཕགས་
པ་ཤ་ནའི་གོས་ཅན་ཀྱང་ཡུན་རིང་བཞུགས། སྔོན་རྒྱལ་བསྟན་ཤིན་ཏུ་དར་བའི་
གནས་ཡིན། དེར་འགྲེམས་སྟོན་ཁང་གི་ནང་དུ་ཕྱོགས་དེ་ནས་རྙེད་པའི་སྐུ་བརྙན་
རྣམས་བཞུགས། འདིར་བྲག་ཕུག་བཀའ་སྐྱོང་ཞེས་པ་ན་སློབ་དཔོན་ཆེན་པོས་རྡོ་
རྗེ་དབྱིངས་ཀྱི་དཀྱིལ་འཁོར་ཞལ་ཕྱེས་ནས་ཞག་བདུན་དུ་སྒྲུབ་པ་མཛད་པའི་གནས་
ཀྱང་ཡོད་པ་གསུངས། བཅོམ་བརླག་གི་བྱང་གདྨ་དང་ཡ་མུ་ནའི་བར་གྱི་ཡུལ་དེ་
རྣམས་ནི་ལྔ་ལེན་གྱི་ཡུལ་ཡིན། དེ་ནས་དྷི་ལི་ལ་སླེབས་པ་ཡིན་ནོ།།
103



༈ ཛ་ལན་དྷ་ར།
དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་འཛམ་གླིང་ཞི་བདེའི་དེད་དཔོན་
དམ་པ་ ༧ གོང་ས་རྒྱལ་དབང་ཐམས་ཅན་མཁྱེན་པ་བསྟན་འཛིན་རྒྱལ་མཚོ་མཆོག་
གི་བཞུགས་གནས་ཀྱི་གཙོ་བོ་Dharamsala རྡ་རམ་ས་ལ་ཞེས་མཚན་གྱི་སྙན་
པ་ཡོངས་སུ་གྲགས་པ། བོད་གངས་ཅན་པའི་ཆོས་སྲིད་ཀྱི་ལྟེ་གནས། རིས་མེད་
ཀྱི་དམ་པ་མང་པོའི་ཞབས་ཀྱིས་བཅགས་པའི་གནས་མཆོག་དེ་དང་ཉེ་བའི་ཀཱང་ར་
kangraནི། གནས་ཆེན་ཉེར་བཞིའི་ནང་གི་ནུབ་ཕྱོགས་ Jalandhara ཛ་
ལན་དྷ་ར་བྱ་བའི་གནས་དེ་ཡིན། དེ་ནི་སློབ་དཔོན་ཆེན་པོའི་སྒྲུབ་གནས་ཀྱང་ཡིན་
ཏེ༑ ཐང་ཡིག་ལས། ངའི་མིང་པོ་པདྨ་བཛ་བྱ་བ། ད་ལྟ་ཛ་ལན་རྡ་རའི་དུར་ཁྲོད་
དུ་སྤྱོད་པ་མཛད་ཀྱིན་བཞུགས་ཡོད་ཅེས་གསུངས། གནས་ཀྱི་གཙོ་བོ་དེ་དེང་སང་
རྡོ་རྗེ་ཕག་མོའི་གནས་སུ་ངོས་འཛིན་ནས་རྒྱ་གར་བ་དང་བོད་མི་མང་པོ་གནས་མཇལ་
དུ་ཕེབས་བཞིན་པ་ཡིན། མཇལ་རྒྱུ་གཙོ་བོ་ལྷ་ཁང་ཆུང་ངུ་ཞིག་གི་ནང་མགོ་ལྟ་བུའི་
རྡོ་ཡི་ལིངྒ་དེ་ཡིན། ལྷ་ཁང་གི་རྒྱབ་ཕྱོགས་སུ་རྡོ་རྗེ་ཕག་མོའི་སྐུ་ཆུང་ངུ་ཞིག་ཀྱང་
འདུག ཀཱང་ར་ནས་ཅུང་ཕྱིན་ན་ཇོ་ལ་ཅིང་ངམ་ཛྭ་ལ་མུ་ཁི་བྱ་བར་སླེབས། དེ་ན་
རྡོ་ལ་མེ་འབར་དང་ཆུ་ལ་མེ་འབར་ཞེས་ལྷ་ཁང་ཆུང་ངུ་གཉིས་ཀྱི་ནང་མར་མེ་ལྟ་བུའི་
མེ་ཆུང་ངུ་རེ་རྡོ་གསེབ་ནས་འབར་བ་མཇལ་རྒྱུ་འདུག བཀའ་བསྡུ་གསུམ་པ་མཛད་
པའི་གནས་ཀྱང་ཡུལ་འདིའི་གཙུག་ལག་ཁང་ཞིག་གི་ནང་དུ་ཡིན་པར་གསུངས།
104



༈ ཟ་ཧོར་ཡུལ་གྱི་མཚོ་པདྨ། །
Dharamsalaརྡ་རམ་སར་ལ་ནས་མན་ཌི་ལ་སླེབས། དེར་གྲོང་ཁྱེར་ནང་ལྷ་
ལྕམ་མན་རྭ་བ་ཚེར་མའི་དོང་དུ་བཅུག་སའི་ས་དོང་མཇལ་རྒྱུ་ཡོད། དེ་ནས་
Rawalsarརི་ཝསར་རམ་མཚོ་པདྨ་ལ་སླེབས། གནས་དེ་ནི་སློབ་དཔོན་ཆེན་
པོ་ཉིད་ཀྱིས་ཟ་ཧོར་ལྷ་ལྕམ་མནྡ་ར་བ་དཔོན་གཡོག་རྣམས་ལ་ཡོ་ག་རྣམ་གསུམ་གྱི་
ཆོས་ཀྱི་འཁོར་ལོ་རྒྱ་ཆེན་པོ་བསྐོར་བ་ལ་བརྟེན། ཡབ་ཟ་ཧོར་རྒྱལ་པོ་གཙུག་ལག་
འཛིན་གྱི་ཐུགས་ལ་མ་བབས་ནས། སློབ་དཔོན་ཆེན་པོ་དངོས་སུ་གསོན་སྲེག་གནང་
སྐབས༈ འབྱུང་བ་མེ་ཡིས་མ་ཚིག་པའི་ཁར། ཏིལ་མར་ཐམས་ཅད་རྒྱ་མཚོ་
ཆེན་པོ་གཅིག་ཏུ་སོང་བའི་དབུས་སུ་པད་སྡོང་ཆེན་པོ་སྐྱེས་པའི་སྟེང་སྐུ་ལྟ་བས་ཆོག་
མི་ཤེས་པ་ཞིག་ཏུ་སྤྲུལ་ནས་ཟ་ཧོར་རྒྱལ་ཁམས་ཐམས་ཅད་ཆོས་ལ་བཀོད་པའི་གནས་
ཡིན༑ རི་རྩེར་སློབ་དཔོན་ཆེན་པོ་དང་ལྷ་ལྕམ་མན་དྷ་ར་བའི་སྒྲུབ་ཕུག་ཡོད། རྒྱས་
པར་ཐང་ཡིག་སོགས་ལ་གཟིགས་པར་ཞུ།།
༈ ཀུ་ལུ་ཏ།
ཡང་རྡ་རམ་ས་ནས་མན་ཌི་ལ་སླེབས། དེ་ནས་རླངས་འཁོར་ལས་Kullu ཀུ་
ལུ་ལ་སླེབས། གནས་དེ་ནི་གནས་ཆེན་ཉེར་བཞི་ནང་གི་ཀུ་ལུཏ་ཡིན་པར་གསུངས།
དེར་བོད་ཀྱི་དགོན་པ་དང་ཚང་པ་མང་པོ་འདུག ནད་ལ་ཕན་པའི་ཆུ་ཚ་ཡང་འགའ་
ཞིག་ཡོད།།



༈ སན་ཇི།
Lucknow ལག་ནོའོ་ནསjhansiའཇན་སི་དང་དེ་ནས་Bhilsaབྷིལ་ས་དེ་
ནས་ Sanchi སན་ཅི་ལ་སླེབས། vidisha བི་དྷ་ཤི་ཡང་བརྗོད། Delhi
རྒྱལ་ས་དྷི་ལི་ནས་ཕྱིན་ན་ Agra དེ་ནས: Gwalior དེ་ནསjhansi-བརྒྱུད་
ནས་སན་ཅི་ལ་སླེབས། དེར་མྱ་ངན་མེད་ཀྱིས་བཞེངས་པའི་མཆོད་རྟེན་ཐམས་
ཅད་ཀྱི་གཙོ་བོར་གྲགས་པ་སན་ཅིའི་མཆོད་རྟེན་ཞེས་དབྱིབས་ཟླུམ་པོ། མཐའ་
ནས་རྡོའི་དྲ་མིག་ཅན་གྱི་རྭ་བས་བསྐོར་ཞིང། དེའི་ཕྱོགས་བཞིར་ངོ་མཚར་ཅན་
གྱི་སྒོ་བཞི་དང་ལྡན་པ། སྒོ་རྣམས་ཀྱི་སྟེང་དུ་སྟོན་པའི་སྐྱེས་རབས་ལས་སྤྲོས་
པའི་མཛད་པ་རྣམས་འཁོར་ལོ་དང་པདྨ་སོགས་རི་མོ་སྣ་ཚོགས་ཀྱིས་སྒོ་ནས་
མཚོན་ཐུབ་པར་བྱས་ཡོད། དུས་རབས་གསུམ་པ་ནས་བཅུ་གཉིས་བར་ནང་
པའི་བསྟན་པ་རྒྱ་ཆེར་དར། ད་ལྟ་ཡང་གནས་དེར་མཇལ་མ་ཐག་སྔོན་བསྟན་
པ་དར་བའི་ཚོར་སྣང་སླེབས་ཐུབ་གསུངས། གཞན་ཡང་སྟོན་པའི་ཞབས་
རྗེས་དང་བཞུགས་ཁྲི་སོགས་ཡོད་ཀྱང་། ཕྱི་ལོ་ ༡༨༡༨ བར་གནས་དེར་
དོ་སྣང་སུས་ཀྱང་བྱས་མེད། གནས་དེའི་མཆོད་རྟེན་དང་པོ་དེ ཨ་ཤོ་ཀས་
བཞེངས༑ ཨ་ཤོ་ཀའི་རྡོ་རིང་དེ་ལྷོ་སྒོའི་ཕྱོགས་སུ་ཡོད། དེ་དུས་རབས་
གསུམ་པར་བཞེངས། ཨ་ཤོ་ཀས་ཡུལ་དེའི་བུ་མོ་ཞིག་དང་འགྲོགས་ཏེ་བུ་
ཞིག་དང་བུ་མོ་ཞིག་འཁྲུངས། དེ་གཉིས་ཕྱིས་སུ་སིང་ག་ལ་ཕེབས་པར་བཤད།
106



མཆོད་རྟེན་གཉིས་པ་དུས་རབ་གཉིས་པར་བཞེངས། མཆོད་རྟེན་གསུམ་
པའི་ནང་ཤཱ་རིའི་བུད་དང་མོའུ་འགལ་བུའི་སྐུ་རུས་ཡོད་པར་བཤད།
༈ ཨེ་ལོ་རྭ།
Ellora ཨེ་ལོ་རཱ་ནི་-Maharashtra-མ་ཧ་ར་ཤ་ཏྲའི་མངའ་སྡེ་Auran
gabad ཨ་རང་གྷ་བྷཊའི་རྫོང་དང་ཉེ་བར་ཡོད། གནས་དེནི་འཕགས་པ་ཐོགས་
མེད་ཀྱིས་རྒྱལ་ཚབ་བྱམས་པ་ལོ་བཅུ་གཉིས་སུ་སྒྲུབ་པའི་གནས་ཡིན་པར་གསུངས།
དེ་ཡང་ཨེ་ལོ་རའི་བྲག་ཕུག་རྣམས་ནི་སྤྱི་ལོ་བརྒྱ་ཕྲག་དྲུག་པ་ནས་བརྒྱད་པའི་བར་
གུབྟའི་རྒྱལ་བརྒྱུད་ཀྱི་སྐབས་སུ་བྱུང་བར་བཤད། ཡང་ཁ་ཅིག་གིས་བྲག་ཕུག་
༡ ནས་༡༢ བར་ནང་པའི་བྲག་ཕུག་ཡིན། དེ་རྣམས་དུས་རབས་ལྔ་པ་
ནས་བདུན་པའི་བར་བཞེངས་པར་བཤད། ༡༣ ནས་༢༩ བར་ཧིན་དྷི་
རྣམས་ཀྱི་བྲག་ཕུག་ཡིན། ༣༠ ནས་ ༣༤ བརjan་རྗེན་གྱི་ལྷ་ཁང་ཡིན།
དེ་རྣམས་དུས་རབས་བརྒྱད་པ་དང་བཅུ་པའི་ནང་བཞེངས་པར་བཤད། དེ་
ཀུན་ཀྱི་ནང་ནས་ངོ་མཚར་རྨད་དུ་བྱུང་བ་ནི་ཀེ་ལ་ཤ་ན་ཐཱ་སྟེ། གངས་རིའི་མགོན་
པོའི་ལྷ་ཁང་ཞེས་པ་དེ་ཡིན་ཅིང་། དེའི་རྒྱ་ཁྱོན་ལ་སྲིད་དུ་ཁྲུ་ ༡༦༥ དཔངས་ལ་
ཁྲུ་ ༩༦ ཡོད་པ་བྲག་ཧྲིལ་པོ་གཅིག་ལས་རྟེན་དང་བརྟེན་པར་བཅས་པ་གྲུབ་པའི་
གཙུག་ལག་ཁང་ཁྱད་དུ་འཕགས་པ་ཞིག་ཡིན།།
107



༈ ཨ་ཇན་ཏ།
Ajantཨ་ཇན་ཏ་ནི་ཨེ་ལོ་རཱ་དང་མངའ་སྡེ་གཅིག་པ་ཡིན། དབྱིན་སྟོན་མ་
འཁྲུངས་གོང་གི་ལོ་༢༠༠ ནས་དུས་རབས་དྲུག་པའི་བར་བཞེངས་པར་བཤད།
ཨ་ཇནཏ་ཞེས་ཕྱི་བྲག་སྐྱིབ་ལ་ནང་གཙུག་ལག་ཁང་དང་བྲག་ཕུག་སྣ་ཚོགས་བསྡོམས་
ཉེར་དགུ་ཙམ་ཡོད། དེ་ཡང་བྲག་ཕུག་ཨང་གྲངས་ ༡ ནས་ ༧ བར་དང་།
༡༡ ནས་ ༡༨ བར་དང་། ༢༠ ནས་ ༢༥ བར་དང་། ༢༧ དང་༢༨
བཅས་དགེ་སློང་དང་། དགེ་ཚུལ་སོགས་ཐེག་པ་གཉིས་ཆར་གྱི་དགེ་འདུན་རྣམས་
ཀྱི་བཞུགས་གནས་ཡིན། བྲག་ཕུག ༩ དང༌ ༡༠ དང་༡༩ དང༌ ༢༦ དང་
༢༩ བཅས་གཙུག་ལག་ཁང་རེད། དེ་མིན་རྣམས་ཆ་ཚང་བ་ཞིག་བཟོས་
མ་གྲུབ་ནས་ལུས་པ་ཡིན། ངོ་མཚར་ཆེ་བའི་བྲག་ཕུག་རྣམས་ཀྱི་ནང་གི་ཀ་
གདུང་སོགས་ཀྱང་བྲག་ཧྲིལ་པོ་གཅིག་ལས་བཟོས་པ། ལྡེབ་རིས་ལ་སྟོན་པའི་སྐྱེས་
རབས་རི་མོ་ངོ་མཚར་བས་བརྒྱན་པ། རྡོ་བ་ལས་གྲུབ་པའི་སྟོན་པའི་སྣང་བརྙན་
དང༑ །གླང་ཆེན་ལ་སོགས་པའིགཟུགས་ཀྱི་བཀོད་པ་ཕུལ་དུ་བྱུང་བ་འཛམ་གླིང་
ན་སྙན་གྲགས་ཆེ་ཞིང་། གནས་མཇལ་བ་དང་བལྟ་བསྐོར་བ་རྒྱུན་མི་ཆད་པ་བཞུད་
པ་ལགས། གྲུབ་ཆེན་བརྒྱད་ཅུའི་གནས་ཡིན་པར་གསུངས་མཁན་ཡང་ཡོད། དེ་
ཡང་སྤྱི་ལོ་༡༨༡༩ དབྱིན་ཇི་རྔོན་པ་སྟག་གསོད་དུ་ཕྱིན་པ་ཞིག་གིས་གནས་
དེ ་མཐོང་འདུག།
108



༈ བི་ཀྲ་མ་ཤི་ལའི་གཙུག་ལག་ཁང་།
ད་ཆར་Biharབི་ཧ་མངའ་ཁོངས་ཀྱི་ BhagalPur བྷང་ག་ཕུར་རྫོང་
ནས་སྤྱི་ལེ་ ༥༠ ཡི་ས་ན་ཡོད། དུས་རབས་བརྒྱད་པའི་ནང་རྒྱལ་པོ་
དྷརྨ་པཱ་ལ་ཡིས་བཞེངས། སྐབས་དེ་དུས་ན་ལེན་ཊ་ཉམས་པའི་སྐབས་ཡིན་
པར་བཤད། སྔོན་རྒྱལ་པོ་དཔལ་ལྡན་ཆོས་སྐྱོང་གི་དུས་ནས་བཟུང་རྒྱལ་རབས་
ལྔ་ཙམ་གྱི་རིང་སྔགས་ཀྱི་སློབ་དཔོན་ཆེན་པོ་རེས་བསྟན་པ་བསྐྱངས་པ་དང་། དེ་
རྗེས་རྒྱལ་པོ་དྷརྨ་པཱ་ལའི་དུས་སློབ་དཔོན་སངས་རྒྱས་ཡེ་ཤེས་ཞབས་དང་། དེ་
ནས་རིམ་པར་ལང་ཀ་རྒྱལ་བ་བཟང་པོ། བྲམ་ཟེ་སློབ་དཔོན་དཔལ་འཛིན། རྡ་
ཝ་བ་དྲ། སྐལ་ལྡན་གྲགས་པ། ལཱ་ལི་བཛཊ། མི་ཐུབ་ཟླ་བ། ནག་པོ་དམ་ཚིག་རྡོ་
རྗེ༑ ཏ་ཐཱ་ག་ཏ་རཀཤི་ཏ། བོ་རྡོ་བྷ་ཏྲ། ཀ་མ་ལ་རཀིཏ་བོ་དྷི་བྷ་ཏྲ་སོགས་སློབ་
དཔོན་བཅུ་གཉིས་ཀྱི་ཐ་མ་གཉིས་མ་གཏོགས་གཞན་རྣམས་ཀྱིས་ལོ་བཅུ་གཉིས་རེ་
བསྟན་པ་བསྐྱངས། ཀ་མ་ལ་རཀཥི་ཏའི་རྗེས་སུ་མཁས་པ་སྒོ་དྲུག་བྱོན། དེའི་
རྗེས་སུ་སྔགས་ཀྱི་སློབ་དཔོན་མང་དུ་བྱོན། མཁས་པ་སྒོ་དྲུག་གི་རྗེས་སུ་མར་མེ་
མཛད་དཔལ་ཡེ་ཤེས་བྱོན་ཏེ་ལོ་བདུན་ལ་མཁན་པོ་མཛད། དེ་ནས་རྡ་ན་རཀཎི་
ཏ༑ དེ་རྗེས་ཡ་མ་ར་ཛ། ཤུ་བྷ་ཨ་ཀ་ར་གུས་ཏ། ཆོས་འབྱུང་ཞི་བ་རྣམས་བྱོན།
དེ་རྗེས་ཁ་ཆེན་པཎ་ཆེན་ཤཱཀྱ་ཤྲཱི་བྱོན། དེ་ནས་བི་ཀྲ་མ་ཤཱི་ལའི་གདན་རབས་ནུབ་
པར་གསུངས། དེ་ཡང་དུས་རབས་བཅུ་གཅིག་ཙམ་ལ་རྒྱལ་པོ་Ramapala
109



ར་མ་པ་ལ་ཞེས་པའི་སྐབས་དགེ་རྒན་ ༡༦༠ ཙམ་རེ ་དང་སློབ་ཕྲུག་
༡༠༠༠ ཙམ་རེ་ཡོད་པའི་ཐེག་ཆེན་གྱི་སློབ་གླིང་ཆེ་ཤོས་སུ་གྱུར་པར་བཤད།
༡༩༦༠ ནས་ ༡༩༦༤ བར་པར་ན་མཐོ་སློབ་ཀྱིས་འགན་འཁུར་ནས་ས་
སྔོག་འདོན་ཞུས། དེ་རྗེས་༡༩༧༢ ནས་༡༩༨༢ བར་རྒྱ་གར་གཞུང་གིས་
ས་སྔོག་ནས་དངོས་རྫས་མང་པོ་བརྙེད་འདུག གནས་དེར་སྔོན་དུས་སུ་ཁྱད་
དུ་འཕགས་པའི་དཔེ་མཛོད་ཁང་གྲུ་བཞི་པ། འོག་ནས་ཆུ་དང་རླུང་གྲང་མོ་
འགྲོ་ས་ ་ེད་པ་ཞིག་བྱས་ཡོད་པར་བཤད། གནས་དེ་ནས་བརྙེད་པའི་དངོས་
རྫས་རྣམས་ད་ལྟར་འགྲེམས་སྟོན་ཁང་དུ་བཞག་ཡོད།
༈ ཤར་རྩ་མཆོག་གྲོང་།
དེནི་པརྦ་ཏི་པུར་ནས་གྷོ་ཧ་ཊ། དེ་ནས་ཤར་རྩ་མཆོག་གྲོང་ངམ་མ་ཧཱ་མུ་ནེ་ལ་སླེབས།
དེ་ནི་གནས་ཆེན་ཉེར་བཞིའི་ནང་གི་ Kamarupa ཀཱ་མ་རཱུ་པ་ཡིན་པ་དང་།
སྔོན་དུས་སུ་མདོ་སྔགས་གཉིས་ཀྱི་བསྟན་པ་རྒྱ་ཆེར་དར་བའི་གནས་ཡིན་པར་
གསུངས།།
༈ དཔལ་ལྡན་འབྲས་སྤུངས་ཀྱི་མཆོད་རྟེན།
Andhra Pradesh ཨནདྷར་པར་དྷེ་ཤིའི་མངའ་ཁོངས་སུ་ Guntur
རྒུན་ཏུར་ཞེས་པའི་ཉེ་འགྲམ་བྲི་དྷ་ན་ཀཱཌ་བྱ་བའམ་Amaravati ཨ་མར་ཝཏི་
ཞེས་པའི་ཡུལ་དེ་ནི་བདག་ཅག་གི་སྟོན་པས་དཔལ་ལྡན་འབྲས་སྤུངས་ཀྱི་མཆོད་རྟེན་
110



གྱི་འོག་ཏུ་ཆོས་དབྱིངས་གསུང་གི་དབང་ཕྱུག་དང་སྟེང་དུ་དཔལ་ལྡན་རྒྱུ་སྐར་གྱི་
དཀྱིལ་འཁོར་ལེགས་པར་སྤྲུལ་ནས་རྡོ་རྗེ་སེང་གེའི་ཁྲི་ལ་བཞུགས་ཏེ། ཆོས་རྒྱལ་
ཟླ་བ་བཟང་པོ་དང་གཞན་ཡང་རྒྱལ་པོ་དགུ་བཅུ་རྩ་དྲུག་ལ་སོགས་པ་སྐལ་བ་དང་ལྡན་
པའི་འཁོར་རྣམས་ལ་རྩ་བའི་རྒྱུད་ཀྱི་རྒྱལ་པོ་སྟོང་ཕྲག་བཅུ་གཉིས་པ་དཔལ་དུས་
ཀྱི་འཁོར་ལོ་གསུངས་པའི་གནས་ཡིན། དེ་ཡང་མ་དག་པའི་སྣང་ངོར་འབྱུང་བཞི་
ལས་གྲུབ་པ། དབྱིབས་གྲུ་གསུམ་པ་གཅིག་ཏུ་བཤད་ཀྱང་། དག་པའི་སྣང་ངོར་
ཆོས་དབྱིངས་གསུང་གི་དབང་ཕྱུག་དང་དཔལ་ལྡན་རྒྱུ་སྐར་གྱི་དཀྱིལ་འཁོར་དུ་སྣང་
སྟེ༑ ལོ་སྐོར་རེ་ལ་སྒོ་རང་དབྱེ་ནས་ལས་ཅན་རྣམས་ལ་བྱིན་གྱིས་རློབ་ཅིང་དངོས་
གྲུབ་སྟེར་བར་གསུངས། གནས་དེར་རྒྱལ་པོ་ཨ་ཤོ་ཀས་མཆོད་རྟེན་ཞིག་
བཞེངས༑ དེ་ནི་ཕྱི་ལོ་༡༩༥༤ ལོར་ས་སྔོག་ནས་ཉམས་གསོ་བྱས་འདུག
གནས་འདི་ནས་ཐོན་པའི་ཕྱག་དཔེ་རི གས་༢༣ དབྱི ན་ཇིའི་རྒྱལ་ས་
London ལོན་ཊོན་ནང་ཡོད་པར་བཤད།།
༈ ལྷོ་ཕྱོགས་དཔལ་གྱི་རི་ནི། །
རིའི་མིང་ལ་Maha cetiya མ་ཧཱ་སིང་ཏྲི་ཡ་ཞེས་བརྗོད། དེ་ནི་དཔལ་ལྡན་
འབྲས་སྤུངས་ནས་ཆུ་ཚོད་གཅིག་ཙམ་གྱི་སར་ནས་ཆུ་ཐོག་ཏུ་སླར་ཡང་ཆུ་ཚོད་
གཅིག་ཙམ་གྲུ་ཐོག་ཕྱིན་པསNagarjunakondaན་གར་ཀོན་ཌ་བྱ་བ་སླེབས།
དེ་ནི་ལང་ཀར་གཤེགས་པའི་མདོ་དང་། རྔ་བོ་ཆེའི་མདོ་དང་། འཇམ་དཔལ་རྩ་
111



རྒྱུད་སོགས་ལས་རྒྱལ་བའི་བསྟན་པ་ལ་སྟོན་པ་གཉིས་པ་ལྟ་བུར་ལུང་བསྟན་པ་དཔལ་
མགོན་འཕགས་པ་ཀླུ་སྒྲུབ་དེ་ཉིད། ལོ་བརྒྱ་དང་ཉི་ཤུ་རྩ་དགུར་གནས་དེར་བཞུགས་
ཏེ་ཉན་བཤད་བསྒོམ་པ་དང་། གཙུག་ལག་ཁང་དང་མཆོད་རྟེན་བྱེ་བ་བཞེངས། དགེ་
འདུན་ལ་འཚོ་བ་སྦྱར་ཞིང་ཀླུ་སོགས་མི་མ་ཡིན་གྱི་དོན་མཛད་པ་དང་། མུ་སྟེགས་
ཀྱི་རྒོལ་བ་བཟློག་པ་སོགས་མཛད་ནས་རྒྱལ་བའི་བསྟན་པ་སྤྱི་དང་ཁྱད་པར་ཐེག་པ་
ཆེན་པོའི་བསྟན་པ་ལ་སྐུ་དྲིན་ཟླ་མེད་པར་མཛད། མཐར་རྒྱལ་པོ་བདེ་སྤྱོད་ཀྱི་བུ་
རབ་ནུས་ལ་དབུ་སྦྱིན་པར་སྩལ་ཏེ་བདེ་བ་ཅན་དུ་གཤེགས་ཤིང་། མ་འོངས་པ་སྐུ་
ལུས་ལ་འཇུག་སྟེ་བསྟན་པ་སྤེལ་ཞིང་འགྲོ་བའི་དོན་མཐའ་ཡས་པ་མཛད་པའི་གནས་
ཡིན༑ ༑
༈ ར་མེ་ཤྭ་ར།
ལྷོ་ཕྱོགས་དཔལ་གྱི་རི་ནས་ Guntur-གུན་དུར་དང་། དེ་ནས་མ་དྷ་ར་སི་བརྒྱུད་
དེRamesvaraར་མེ་ཤྭ་ར་ལ་སླེབས། དེ་ནི་གནས་ཆེནཉེར་བཞིའི་ནང་གི་གཅིག་
ཡིན་པར་གསུངས།།
༈ རྡོ་འཇོག་གི་ཡུལ།
དེ་ནི་ཨམ་འབར་སར་དང་ལཧོར་བརྒྱད་ར་ཝལ་པོན་ཌི་དང་དེ་ནས་ཏག་སི་ལ་ལ་
སླེབས༑ དེ་ནི་རྡོ་འཇོག་བྱ་བའི་ཡུལ་སྟེ་སྔོན་རྒྱ་གར་གྱི་རིག་གནས་ཀུན་གྱི་འབྱུང་
ཁུངས་དང་། གྲོང་ཁྱེར་ཆེན་པོ་དྲུག་གི་རྒྱལ་བུ་རྣམས་ཡོན་ཏན་ལ་སློབ་ཏུ་འགྲོ་
112



བའི་ཡུལ་གྱིགཙོ་བོ་ཡིན། གནས་དེར་སྔོན་སྲོང་བཙན་སྒམ་པོའི་དུས་ཙམ་ན་བསྟན་
པ་རྒྱ་ཆེར་དར་ཞིང་། ད་ལྟ་ཡང་རྡརྨ་ར་ཇི་ཀའི་མཆོད་རྟེན་དང་། སྔོན་གྱི་དགོན་
གནས་དང་། གྲོང་ཁྱེར་གྱི་ཤུལ་རྣམས་ཡོད། སྨན་པ་འཚོ་བྱེད་གཞོན་ནུ་ཡང་
འདིར་བྱོན་པ་ཡིན་ཅེས་གྲགས།། །།
༈ དཔལ་རེག་པ་མེད་པའི་མཆོད་རྟེན།
འཕགས་ཡུལ་ལྷོ་ཕྱོགས་རྒྱ་མཚོའི་འགྲམ་ཀོང་ཀུ་ནའི་Kakinada ཡིན་ནམ་
དཔྱད་དགོས། ཡུལ་དུ་མཆོད་རྟེན་གྲོང་ཟེར་བའི་སྟེང་གི་ནམ་མཁའ་ལ། ཛྷ་ན་
བི་མ་ཀཱཡ་སྟེ་ཡེ་ཤེས་གཟུགས་ཀྱི་སྐུའམ་དཔལ་རེག་པ་མེད་པའི་མཆོད་རྟེན་དུ་གྲགས་
པ་འཇའ་ཚོན་གྱི་རྣམ་པར་བཞུགས་ཤིང་། ཡུལ་དེར་རྡོ་རྗེ་ཕག་མོས་སྲིད་པ་གསུམ་
གྱི་ཆང་དགུག་པར་གྲགས་པ། སྦྲང་ཆང་དང་། འབྲུ་ཆང་རྣམས་ཐེང་རེ་ལ་མང་
དུ་བསྲིངས་པས་རོ་བཅུད་མེད་པར་སོང་བ་ན། ཡུད་ཙམ་རེ་བསྙལ་ནས་བཞག་
པས་སླར་གསར་པ་འགྲོ་བ། དེ་འདྲ་ཕལ་ཆེར་ལན་བདུན་བདུན་གྱི་རིང་ལོངས་
སུ་སྤྱོད་དུ་ཡོད་པ། དུས་བཟང་རྣམས་སུ་ལུང་པ་ཀུན་ཆང་གི་དྲི་ངད་བཟང་པོས་
ཁྱབ་པ་ཞིག་ཡོད་པར་གྲགས། ཡུལ་དེའི་མཚོ་ངོགས་སུ་འཕགས་པ་འཇམ་དཔལ་
གྱི་རྡོ་སྐུ་ཆེན་པོ་རང་བྱུང་བ་ཞིག་ཉལ་སྟབས་སུ་གནས་པ་ལ་ཛྷཱ་ན་ཀཱ་ཡ་ཞེས་ཟེར་
བ་གྲགས་ཤིང་། དེ་གཉིས་ལ་དུས་བཟང་གི་སྐབས་ཀུན་ཏུ་དཀར་པོ་ལ་དགའ་བའི་
ལྷ་རྣམས་ཀྱི་འཕྲུལ་ལས་རོལ་མོ་སྣ་ཚོགས་པའི་སྒྲ་སྙན་པར་སྒྲོགས་པ་དང་། སྤོས་
13



ཀྱི་དྲི་བཟང་པོ་འཐུལ་བ། མཚན་མོ་འོད་དང་མར་མེའི་སྣང་བ་དུ་མ་ཀུན་ལ་མཐོང་
ཐོས་སུ་འཆར་བ་ཡོད། རང་བྱུང་གི་མཆོད་རྟེན་དེ་ནི་དུས་རྟག་ཏུ་ནམ་མཁའ་ལ་
དུ་བ་ལྟ་བུའི་གཟུགས་སུ་གནས་པས་ན་དཔལ་དུ་བ་ལྟ་བུའི་མཆོད་རྟེན་དུའང་གྲགས་
སོ༑ ༑དེ་ལྟར་ལྷོ་ཕྱོགས་རྒྱ་མཚོའི་འགྲམ་མཆོད་རྟེན་འདི་ཉིད་ཀྱིས་ཁྱབ་པའི་ཡུལ་
རྣམས་ལ་གནས་མཆོག་ཙཱ་རི་ཏྲ་ཞེས་སྔོན་གྱི་ཆེན་པོ་རྣམས་ཀྱིས་བཞེད་པ་ཕྱོགས་
གཅིག་སྣང་བ་ནི། ཆོས་རྗེ་ས་པཎ་གྱིས། ཙཱ་རི་ཏྲ་ཞེས་བྱ་བའི་ཡུལ། །ལྷོ་ཕྱོགས་
རྒྱ་མཚོའི་འགྲམ་དུ་ཡོད། །ཅེས་གསུངས་ཤིང་། ཕྱོགས་དེར་ཤིང་འབྲས་འབྲུ་
བཅུད་འཕེལ་ཤིང་། བུ་རམ་དང་ཆང་ལ་སོགས་པ་བཟའ་བཏུང་ལོངས་སྤྱོད་རྒྱས་
པ་དང་། ཚེ་བསོད་དབང་ཐང་བཟང་རྒུའི་དཔལ་དང་ལྡན་པ་སོགས་བསྔགས་འོས་
ཀྱི་ཡོན་ཏན་སྣ་ཚོགས་མངོན་པར་བཀྲ་བའི་རང་བཞིན་དུ་གསུངས་སོ།།
༈ བྷར་མ་རན་གུན།
དེ་ནི་Kolkataཀ་ལི་ཀ་ཏ་ནས་ཆུ་ཐོག་ཕྱིན་པས་བྷར་མ་རནགྲུན་ལ་སླེབས། གནས་
དེ་ནི་སྔོན་ཚོང་དཔོན་ག་གོན་དང་བཟང་པོ་གཉིས་ཀྱི་ཡུལ་ཏེ། དེ་གཉིས་དབུས་སུ་
འོངས་ནས་སྟོན་པ་དང་ཞལ་མཇལ། སྟོན་པས་བཀྲ་ཤིས་པའིཚིགས་སུ་བཅད་
པ་གསུངས་ཤིང་། དེ་གཉིས་ཀྱིས་སྟོན་པའི་དབུ་སྐྲ་དང་སེན་མོ་བླངས་ཏེ་གསེར་
གྱི་པ་རྒོ་དྷ་ཞེས་པའི་མཆོད་རྟེན་ཞིག་བརྩིགས་པ་ད་ལྟ་ཡང་ཡོད། སྔོན་དུས་སུ་དགེ་
སློང་ཁྲི་ཕྲག་དུ་མ་རྒྱུན་དུ་བཞུགས་པར་གྲགས་སོ།
114



༈ འཇའ་བའམ་འབུའི་གླིང་།
རན་གུན་ནས་སིངྒ་པུར་དང་། དེ་ནས་ཆུ་ཐོག་ཅུང་ཟད་སོང་བས་སུཝརྨ་དི་པ་ཞེས་
པ་གསེར་གླིང་གི་ཡུལ་དུ་སླེབས། དེ་ནི་གནས་ཆེན་ཉེར་བཞི་ནང་ནས་གཅིག་ཡིན།
ཇོ་བོ་རྗེ་དཔལ་ལྡན་ཨི་ཏ་ཤའི་བླ་མ་གསེར་གླིང་པའི་འཁྲུངས་ཡུལ་ཡང་ཡིན། ད་
ཆར་Indonesia ཨིནདུ་ནི་ཤ་ཡི་རྒྱལ་ས་དང་ཉེ་བར་ཡོད། འདི་ནས་ཤར་ལྷོའི་
ཕྱོགས་སུ་ཕྱིན་པས་འཇའ་བ་ཞེས་པ་འབྲུ་གླིང་ངམ་ནས་གླིང་དུ་སླེབས། སློབ་དཔོན་
ཞི་བ་སྦས་པའི་སྐབས་ཀྱང་བསྟན་པ་གནས་པར་བཤད། བྷ་རོ་བྷ་དུར་བྱ་བའི་སྔོན་
གྱི་མཆོད་རྟེན་རི་ཆེན་པོ་ལྟ་བུ་བང་རིམ་བཞི་པ་ལྔ། ཟླུམ་པོ་དྲུག ཟླུམ་པོ་འོག་
མར་མཆོད་རྟེན་ཆུང་ངུ་སོ་གཉིས། དེའི་སྟེང་མར་ཉེར་བཞི། དེའིསྟེང་མར་
བཅུ་དྲུག དབུས་སུ་མཆོད་གཅིག་བཅས་ངོ་མཚར་ཅན་ཞིག་བཞུགས་པར་གྲགས་
སོ༑ ༑
༈ སི་ཡམ།
དེ་ནི་བྷར་མའི་ཤར་ཕྱོགས་རྒྱ་ནག་ཏུ་ཆུ་ཐོག་བརྒྱུད་འགྲོ་བའི་ལམ་དུ་ཡོད། ཡུལ་
དེར་སྔོན་དུས་སུ་དགེ་སློང་མང་དུ་བཞུགས་ཤིང་། དགོན་གནས་ཆེ་ཆུང་བསྡོམས་
པས་ཆིག་ཁྲི་དྲུག་སྟོང་ཙམ་ཡོད་པར་གྲགས། རྒྱལ་ས་འབན་ཀོག་ཏུ་ཕར་ཀེའོ་བྱ་
བའི་གཙུག་ལག་ཁང་ན་ལྷའི་དབང་པོས་བཟོས་པར་གྲགས་པ་རིན་པོ་ཆེ་མརྒད་ལས་
གྲུབ་པའི་སྟོན་པ་མཆོག་གི་སྐུ་བརྙན་ངོ་མཚར་ཞིང་བྱིན་ཆེ་བ་འཛམ་གླིང་གི་ཁྱད་
115



ནོར་གྱི་རིན་ཐང་ཅན་དུ་གྲགས་པ་བཅས་བཞུགས། སི་ཡམ་གྱི་ཤར་ཕྱོགས་སུ་
ཨིན་ཌི་ཅི་ནའི་ཡུལ་དུའང་། སྔོན་དུས་བསྟན་པ་དར་ཞིང་དགེ་སློང་མང་དུ་བཞུགས།
རྒྱ་སྐད་དུ་ཀམ་བོ་ཇ་ཞེས་གྲགས། རྒྱ་ནག་སྟོང་ཁུན་ཞེས་པ་ནི་ཡུལ་དེའི་རྒྱལ་ས་
རྙིང་པའི་མིང་ཡིན་པ་གསུངས། དེས་ན་ཉན་ཐོས་ཀྱི་སྡེ་སྣོད་གཙོ་བོར་དར་བའི་
ཡུལ་ནི། བྷར་མ་དང་། སི་ཡམ་དང་། སིངྒ་ལ་གསུམ་ཡིན་ལ། དེང་སང་རྒྱ་
གར་དང་། བལ་ཡུལ་སོགས་ཡུལ་གྲུ་གཞན་དང་གཞན་དུ་དགེ་འདུན་གྱི་སྡེ་ཐོར་
བུ་ཙམ་རེ་བྱུང་བའང་དེ་དག་ནས་བྱོན་པ་ཡིན་གསུངས།།
༈ ལང་ཀའི་ཡུལ་ལམ་སིང་ག་ལའི་གླིང་།
Srilanka སི་རི་ལན་ག་ཡང་བརྗོད། དེར་བཅོམ་ལྡན་འདས་སྔོན་ལང་ཀའི་
བདག་པོ་སྒྲ་སྒྲོགས་ཀྱི་བུ་མགྲིན་བཅུས་སྤྱན་དྲངས་ཏེ། བློ་གྲོས་ཆེན་པོས་ཞུས་པ་
ལས༑ འཕགས་པ་ཤིན་ཏུ་རྒྱས་པ་ཆེན་པོའི་མདོ་ལང་ཀར་གཤེགས་པ་གསུངས་
པའི་གནས་ཏེ། འཛམ་བུའི་གླིང་གི་ཤར་ལྷོའི་མཚམས་ཀྱི་རྒྱ་མཚོས་བཅད་པའི་
གླིང་ཕྲན་ཞིག་ཡིན་ལ། ཛམ་བུའི་གླིང་གི་གླིང་གཡོག་རྔ་ཡབ་ཏུ་གྲགས་པ་དེ་ནི་མ་
ཡིན་པར་གསུངས། འོན་ཀྱང་གནས་དེ་ལ་རྔ་ཡབ་ལང་ཀའི་གླིང་ཞེས་བྱ་སྟེ། སྔོན་
བདེ་བར་གཤེགས་པ་རྣམས་ཀྱིས་རུ་དྲ་བསྒྲལ་བའི་ཡུལ་ཡང་ཡིན་ལ། རིམ་གྱིས་
116



སྲིན་པོ་སྒྲ་སྒྲོགས་ཀྱིས་བཟུང་བ་དང་། དཔལ་ཕྱག་ན་རྡོ་རྗེས་དམ་པའི་རིགས་ཅན་
དྲྭ་མ་ལྔ་ལ་གསང་སྔགས་ཀྱི་ཆོས་བསྟན་པའི་གནས་ཕུན་སུམ་ཚོགས་པ་དང་། སློབ་
དཔོན་ཆེན་པོ་སྐུ་དངོས་བཞུགས་པའི་གནས་སྲིན་ཡུལ་ཟངས་མདོག་དཔལ་རིར་
གྲགས་པའང་གླིང་དེར་མཁའ་སྤྱོད་ཀྱི་ཞིང་བཀོད་བསྟན་པ་ཡིན་ནོ། །ཕྱིས་སྲིན་
པོའི་ཡུལ་སྟོངས་ནས་དེད་དཔོན་སེང་གེས་བཟུང་བ་ལས། དེང་སང་ཐུན་མོང་
བའི་སྣང་ངོར་སིང་ག་ལའི་གླིང་ཞེས་འབོད་ཅིང་། ཡུལ་དེར་གྲུབ་ཐོབ་ཆེན་པོ་ཀ་
ཧ་ན་པ་བྱོན་ནས་སྲིན་མོ་བི་ཤྭ་རཱུ་པ་འཁོར་ལྔ་བརྒྱ་དང་བཅས་པ་བཏུལ། གདུལ་
བྱ་མང་པོར་ཐེག་པ་ཆེན་པོ་གསང་སྔགས་ཀྱི་ཆོས་གསུངས་ཤིང་བསྟན་པ་སྤེལ་བར་
མཛད༑ ཕྱིས་སུ་ཐེག་ཆེན་གྱི་སློབ་དཔོན་ལང་ཀ་རྒྱལ་བ་བཟང་པོ་འཁྲུངས། སློབ་
དཔོན་ཙན་གོ་མི། ཤཱནྟི་པ། པཎ་ཆེན་ནགས་ཀྱི་རིན་ཆེན་སོགས་མང་དུ་བྱོན་ནས་
བསྟན་པ་གསལ་བར་མཛད། སྡེ་བ་བཅོ་བརྒྱད་ཀྱི་གྲངས་སུ་བྱུང་བའི་རྒྱལ་བྱེད་
ཚལ་ན་གནས་པ། འཇིགས་མེད་རི་ལ་གནས་པ། གཙུག་ལག་ཁང་ཆེན་པ་གསུམ་
གྱི་རྩ་བའི་གནས་གཞི་མ་ཧཱ་བིཧར། གཙུག་ལག་ཁང་ཆེན། ཇེ་ཛིཏ་བ་ན༑ རྒྱལ་
བྱེད་ཚལ། ཨབྷརྒྱ་གིར། འཇིགས་མེད་རི་བོ་གསུམ་ནི་སྔོན་དུས་སུ་གནས་ཀྱི་
གཙོ་བོ་དག་ཡིན་པར་གསུངས། སློབ་དཔོན་ཆེན་པོ་པདྨ་ཡང་གླིང་འདིར་ལོ་དྲུག་
ཙམ་བཞུགས་ཏེ་སླར་རྒྱ་གར་དུ་བྱོན་པར་གྲགས། སྔོན་མི་ཡི་རྒྱལ་པོ་རཱ་མ་ཎས་
མགྲིན་བཅུ་བཅོམ་པའི་ཚེ་འཛམ་བུའི་གླིང་དང་དེ་གཉིས་བར་རྒྱ་མཚོ་ཆེན་པོ་ལ་



རྡོའི་ཟམ་པ་བཙུགས་ནས་ཕྱིན་པས་ད་ལྟའང་རྒྱ་མཚོའི་ནང་རྡོའི་ཕུང་པོ་ལ་སྐབས་
འགར་གཟིངས་ཐོགས་ནས་བྱོལ་ཏེ་འགྲོ་དགོས་པར་བཤད། ཡུལ་དེར་སྲིན་པོ་
མགྲིན་བཅུ་བསད་པའི་ཁྲག་གིས་སྦགས་པ་ཡིན་ཟེར་བའི་རྡོ་དམར་པོ་ཁོ་ནས་ས་གཞི་
ཁྱབ་པ་ལ་སྔ་དྲོ་ཙམ་འགྲོ་དགོས་པར་གསུངས། གླིང་གི་དབུས་སུ་མ་ནཀུ་ཌ་སྟེ་
ཡིད་བཟང་བརྩེགས་པ་ཞེས་བྱ་བའི་རི་སུལ་སྐྱེ་བོ་ཕལ་གྱིས་བགྲོད་དཀའ་བ་བྲག་རི་
ཕྲེང་བས་བསྐོར་བ་ཞིག་ཡོད་པ་ནི། དྲག་ཤུལ་ཡོད་པའམ་མ་ལ་ཡ་གནམ་ལྕགས་
འབར་བའི་རི་བོར་གྲགས་པ་ཉིད་ཡིན་པར་གསུངས་ཏེ། ཇི་སྐད་དུ། རྩེ་ལ་རྩལ་
གྱི་རྒྱལ་པོ་གནས། །ངོས་ལ་བྲག་དཀར་ཁྱི་ཚུགས་པ། །སེང་གེ་གནམདུ་མཆོང་
འདྲས་བརྒྱན། །རྩི་སྨན་རྩ་བརྒྱད་རྩ་བར་འཁྲུངས། །འདུ་བའི་ནད་དུ་ཡོངས་
མི་ཚུགས། །སྤྱི་བོར་ཀ་ལན་ཏ་ཀ་ནི། །མི་གཉིས་གཅིག་པུར་གནས་པ་ཡི། །མཛོད་
ལྡན་དེ་ཡི་ཚང་བཅས་པ། །སྐལ་ལྡན་རྣམས་ཀྱིས་བགྲོད་པར་སླ། །སྐལ་མེད་
རྣམས་ནི་ཡོངས་མི་ཐར། །ཞེས་བཤད་པས་སོ། །རི་དེ་ནི་ཟངས་མདོག་དཔལ་
གྱི་རི་བོ་པདྨ་འོད་ཀྱི་ཞིང་ཁམས་སུ་གྲགས་པ་ཉིད་དེ། སྔོན་སྲིན་པོ་གྲོང་ཁྱེར་ལྔ་
བརྒྱས་བསྐོར་ཏེ་གནས་པར་བཤད། གཞན་ཡང་ཤར་ན་ལང་ཀ་པུ་རི། ལྷོ་ན་
སྲིན་པོའི་གྲོང་ཁྱེར་དགའ་བ་ཅན། ནུབ་ན་ཀོ་ཀ་ཐང་དམར་གླིང་། བྱང་དུ་བྱན་
ལག་ལྗོངས། ལྷོ་ནུབ་མཚམས་ན་བམ་རིལ་ཐོད་མཁར། ནུབ་བྱང་དུ་གནམ་
ལྕགས་རྩེ། བྱང་ཤར་མཚམས་ན་ནལ་བྱའི་དུར་ཁྲོད། ཤར་ལྷོར་ཟོ་མ་པུ་རིའི་
118



མཚོ་རྣམས་ཡོད་པ་དང་། དེ་དག་ཏུ་སྲིན་པོའི་ཡུལ་འཁོར་མང་དུ་ཡོད་པར་བཤད།
གླིང་གཞན་ལས་བསྔགས་པར་འོས་པའི་ཡོན་ཏན་གཞན་ཡང་། དབུས་ཀྱི་རི་དེའི་
བྱང་ངོས་སུ་གུ་ཎ་ཝེར་ཞེས་པ་དེ་བཞིན་གཤེགས་པའི་རིང་བསྲེལ་བཞུགས་པའི་
མཆོད་རྟེན་མང་པོ་དང་། ནུབ་ཕྱོགས་སུ་བུདྡྷ་ཤ་ར་ཎ་ཞེས་བཅོམ་ལྡན་འདས་ཞག་
བདུན་དུ་ཏིང་ངེ་འཛིན་ལ་བཞུགས་པའི་ལྗོན་ཤིང་། མཛེས་སྡུག་རྣམ་པར་བཀྲ་
བའི་བྲག་རི་དང་ནེའུ་གསེང་སྤང་ལྗོངས་ཀྱིས་ཁོར་ཡུག་ཐམས་ཅད་ཁྱབ་པར་བསྐོར་
བ༑ ཆུ་རྣམས་མུ་ཏིག ཁྱིམ་རྣམས་ནོར་བུ། ནགས་རྣམས་གླང་པོ། གྲོང་
རྣམས་བུད་མེད་པདྨ་ཅན་གྱིས་གང་བའི་ཡུལ་སིང་ག་ལ་ཞེས་ཆེད་དུ་བརྗོད་པ་དང་།
བྱང་ཤར་དུ་ཀླུ་ཌ་ལ་ཞེས་པའི་ནགས་ཚལ་གྱི་ཁྲོད་དུ་བྲག་ཕུག་དང་། སངས་རྒྱས་
ཀྱི་ཞབས་རྗེས་ཤིནཏུ་ཆེ་བ་ཞིག་ཡོད་ཅིང་། ཞབས་རྗེས་ཀྱི་དུས་སྟོན་ལ་དགེ་སློང་
སྟོང་ཕྲག་རེ་འཛོམས་པ་སོགས་ད་ལྟའི་བར་ཐེག་པ་ཆེ་ཆུང་གི་བསྟན་པ་མ་ཉམས་
པར་ཡོད་པར་གསུངས། སྟོན་པ་མཆོག་གི་སྤྲུལ་སྐུ་མྱ་ངན་ལས་འདས་ནས་ལོ་
ཉི་ཤུ་རྩ་བརྒྱད་འདས་པ་ན། རི་མ་ལ་ཡའི་རྩེ་མོར་དམ་པའི་རིགས་དྲྭ་མ་ལྔ་ལ་གསང་
བདག་ལག་ན་རྡོ་རྗེ་མངོན་སུམ་དུ་སྣང་བར་མཛད་ནས། སྔོན་སྟོན་པས་འོག་མིན་
ལ་སོགས་པར་གསང་སྔགས་ཀྱི་ཐེག་པ་བསྟན་པ་རྣམས་སླར་ཡང་བཟླས་ཏེ་སྟོན་
པར་མཛད། དེ་རྣམས་སྲིན་པོ་བློ་གྲོས་ཐབས་ལྡན་གྱིས་ཡི་གེར་བྲིས་ཏེ་དགོངས་
པའི་རྩལ་བདུན་གྱིས་ནམ་མཁའ་ལ་མི་མངོན་པར་སྦས་པའི་གནས་ཀྱང་ཡིན།།
119



༈ ཨོ་རྒྱན་ཆེན་པོ་སྐུ་འཁྲུངས་པའི་ཡུལ།
སྤྱིར་སྔོན་དུས་སུ་རྒྱ་གར་ནཡུལ་གླིང་ཆེན་པོ་དགུ་ལས། དབུས་ན་ཐུབ་པའི་བཞུགས་
གནས་རྡོ་རྗེ་གདན། ཤར་ཕྱོགས་ན་བྷངྒ་ལའི་གླིང་། ལྷོ་ན་བྷེ་ཏའི་གླིང་། ནུབ་ན་
ཨོ་རྒྱན་གླིང་། བྱང་ན་ཁ་ཆེའི་གླིང་། ཤར་ལྷོའི་མཚམས་ན་ཁང་བུའི་གླིང་། ལྷོ་
ནུབ་མཚམས་ན་ཟངས་གླིང་། ནུབ་བྱང་མཚམས་ན་ཟ་ཧོར། བྱང་ཤར་མཚམས་
ན་ཀཱ་མ་རཱུ་པའི་གླིང་རྣམས་ཡོད་དོ། །དེ་དག་ལས་ནུབ་ཕྱོགས་ཨོ་རྒྱན་གྱི་ཡུལནི།
Pakistanཔ་གི་སི་ཐན་གྱི་གྲོང་ཁྱེར་Peshawar པེ་ཤི་ཝར་གྱི་མངའ་
ཁོངས་Swat Valley སི་ཝ་ཏྲི་བེ་ལེས་ཞེས་པའི་ཡུལ་དུ་ཡོད། སྤྱིར་
སྟངས་པ་གི་སི་ཐན་དུ་ནང་པའི་གནས་བཞི་བརྒྱ་ཙམ་ཡོད་པ་ལས་མང་ཤོས་
ནིswat Valley ཁོངས་སུ་ཡོད་པར་བཤད། རྒྱ་སྐད་དུ་Uddiyanaཨོ་
ཌི་ཡ་ན་ཞེས་འཕུར་འགྲོའི་རྒྱལ་ཁམས་སུ་གྲགས། ཡུལ་དེའི་མཐིལ་དུ་རྡུ་མ་སཐི་
ར་སྟེ་འདུ་བའི་གནས་ཞེས་བྱ་བར་གྲོང་ཁྱེར་ཆུང་ངུ་ཞིག་ཡོད་པ་ལས། རྒྱལ་པོ་
ཨིན་བོ་དྷིའིཕོ་བྲང་སོགས་ནི་ས་ཤུལ་ཙམ་ལས་མེད། ཡུལ་དེ་ཀླ་ཀློས་དབང་བྱེད་
པ་ལས་ཕྱི་ནང་གི་གྲུབ་མཐའ་འཛིན་པ་ནི་སུ་ཡང་མེད། བུད་མེད་རྣམས་ནི་སྔོན་
གྱི་མཁའ་འགྲོ་མའི་རིགས་སུ་ཡོད་པས་ལྟ་སྟངས་དང་། རིག་སྔགས་ཀྱིས་ལུས་
གཞན་དུ་བསྒྱུར་བ་དང་། ལས་ཕྲན་ཚེགས་ལ་དབང་བྱེད་པ་ཞིང་སྐྱེས་ཀྱི་མཁའ་
འགྲོ་མ་འབའ་ཞིག་ཡིན་པར་གྲགས། སྔགས་ཀྱི་རྒྱུད་སྡེ་བཞུགས་པའི་རྡརྨ་གའི་
120



རནི་མངོན་སུམ་གྱི་ཡུལ་དུ་མེད་པར་དེང་སང་ཕལ་པའི་གྲོང་དུ་ཡོད། སྔོན་རྒྱལ་
པོའི་ཕོ་བྲང་དང་ཉེ་བར་ཁྲུས་ཀྱི་རྫིང་བུ་ཞིག་ཡོད་པ་དེར་རང་བྱུང་གཟི་འདྲའི་མཆོད་
རྟེན་བང་རིམ་དགུ་པ་ཞིག་བྱུང་བར་བཤད། སྔོན་དུས་སུ་སྤྲུལ་པའི་བཟོ་བོ་དེ་བ་
ཡག་ཞེས་པས་སློབ་དཔོན་ཆེན་པོའི་སྐུ་ཚབ་པད་སྡོང་དང་བཅས་པ་བཞེངས་ཏེ་ཡུལ་
མི་རྣམས་ཀྱིས་རྒྱུན་དུ་ཕྱག་དང་བསྐོར་བ་བྱས་པར་གྲགས། རི་ཨོ་ལོའི་སྐེད་དུ་
ཡོད་པའི་ཕ་བོང་དཀར་པོ་དེ་རྣམས་བྱང་སེམས་ཀྱིས་ཚིགས་བཅད་ཕྱེད་ཀྱི་ཕྱིར་
སྐུ་བཏང་བའི་གནས་དང་། ལུང་སྨད་དུ་རྒྱལ་པོ་ཕྱོགས་སྡེས་བཞེངས་པའི་སྟོན་
པའི་རིང་བསྲེལ་གྱི་མཆོད་རྟེན་བཅས་ཡོད། ཨོ་རྒྱན་གྱི་གླིང་དང་ཉེ་བར། ཤར་
ན་འཛམ་བུ་མུ་ལེ། ལྷོར་པར་པ་ཏ། བྱང་ན་ཀ་མ་ལ། ཤར་ལྷོར་དྲང་སྲོང་གི་
གླིང༑ ལྷོ་ནུབ་ན་སྲིན་པོའི་གླིང་། ནུབ་བྱང་དུ་རླུང་ལྷའི་གླིང་། བྱང་ཤར་དུ་
བགེགས་ཀྱི་གླིང་རྣམས་ཡོད་པར་གྲགས་པ་ལས། ནུབ་བྱང་གི་མཚམས་སུ་སིན་
དྷུའི་མཚོ་གླིང་ངམ་ Dhana Kosha དྷ་ན་ཀོ་ཤའི་གླིང་ཡོད་ཅིང་། ད་
ཆར་གནས་དེའི་མཚན་ལ་ Mingora མིན་གོ་རཱ་ཞེས་བརྗོད་པ་འདྲ། གནས་
དེའི་མཚོ་ཆུང་ངུ་ཞིག་གི་པད་སྡོང་ལས་སློབ་དཔོན་ཆེན་པོ་སྐུ་འཁྲུངས་ཤིང་། མདངས་
ལྡན་དྲི་མེད་མཚོ་གླིང་དུ་གྲགས་པ་དེ་ཉིད་དེ། སྔོན་ཕྱོགས་དེར་སྲོག་ཆགས་ཀོ་ཥ་
ཞེས་པ་ལུས་པོ་མི་ལ་གདོང་པ་དྲེད་ཀྱི་རྣམ་པ་ཅན་སྦར་མོ་ལྕགས་ཀྱིས་གཏམས་པ་
ཁོ་ནས་གང་ཞིང་། ཙན་དན་ལ་སོགས་པ་ཤིང་ལྗོན་པ་མང་པོས་བསྐོར་བ་ལས་མིང་
121



ཡང་དེ་སྐད་དུ་གྲགས་སོ། དེ་ལྟར་ཨོ་རྒྱན་གྱི་ཡུལ་ནི་རྫོགས་ཆེན་གྱི་སྟོན་པ་དགའ་
རབ་རྡོ་རྗེ་སྐུ་འཁྲུངས་ས་དང་། འཕགས་ཡུལ་གྱི་གྲུབ་ཐོབ་རིག་པ་འཛིན་པ་མང་
པོའི་ཞབས་ཀྱིས་བཅགས་ཤིང་། གསང་སྔགས་ཀྱི་རྒྱུད་སྡེ་ཐམས་ཅད་ཀྱི་འབྱུང་
གནས་སུ་གྱུར་པས་ན། གནས་གཞན་ལས་ཀྱང་བྱིན་རླབས་དང་ངོ་མཚར་ཆེ་བ་
ཡིན་ནོ།། །།
122



༈ སྔོན་དུས་བལ་པོའི་སྣོད་བཅུད་ཀྱི་བཀོད་པ།
དེ་ཡང་ནང་བཅུད་ཀྱི་སྐྱེ་འགྲོ་རྣམས་རྟག་ཏུ་ཆོས་བཞིན་སྤྱོད་པས། ཡུལ་ཁམས་
བཀྲ་ཤིས་པའི་དགེ་མཚན་དང་བཅས་ཤིང་ཕྱི་རོལ་གནས་ཀྱི་བཀོད་པ་ཡང་། སྟག་
གཟིག་སོགས་འཇིགས་པའི་ང་རོ་འབྱིན་པའི་གཅན་གཟན་གྱིས་གང་བའི་ནགས་
ཚལ་མཐུག་པོས་ཡོངས་སུ་བསྐོར་བ་ལ། དབུས་ཀྱི་ཡུལ་ལྗོངས་ནི་སའི་ཁྱོན་མཉམ་
པས༑ ངམ་གྲོག་སོགས་མེད་པའི་ཐང་ཡངས་ཤིང་རྒྱ་ཆེ་བའི་གཞིར། མཆོད་
རྟེན་དང་། གཙུག་ལག་ཁང་དང་། དཔུང་ཚོགས་ཡན་ལག་བཞིས་མཐའ་བསྐོར་
བའི་རྒྱལ་པོའི་ཕོ་བྲང་དང་། སྐྱེད་མོའི་ཚལ་ཁོར་ཡུག་ཡིད་དུ་འོང་བ་རྣམས་ཀྱི་
དབུས་སུ་ཁྲུས་ཀྱི་རྫིང་བུ་ལ་ངང་པ་དང་། ངུར་བའི་ཁྱུ་དང་། མེ་ཏོག་དཀར་དམར་
དང༑ ཀུ་མུད་སོགས་ཀྱིས་བརྒྱན་ཅིང་། གཞོན་ནུ་ཕོ་མོ་དག་གླུ་གར་དང་རྩེད་
འཛོའི་ངང་དུ་གནས་པའི་ཡུལ་ཕྱོགས་ཕུན་སུམ་ཚོགས་པ། རྒྱ་གར་ཤར་ལྷོ་ནུབ་
གསུམ་དང་། བོད་དང་། རྒྱ་ནག ཁ་ཆེ་སོགས་མི་རིགས་སྣ་ཚོགས་སྤྲིན་བཞིན་
འདུ་སྟེ། རང་རང་གི་བྱ་བ་ལ་ཆོས་བཞིན་སྤྱོད་པས་མི་འདོད་པའི་ཉེར་འཚེ་རྣམས་
ལས་རིང་དུ་གནས་ཤིང་ཁྱད་དུ་འཕགས་པའི་གནས་ཡུལ་བྱིན་ཅན་དུ་མ་བཞུགས་
ཤིང༑ དེང་སང་ཡང་གནས་རྟེན་བྱིན་ཅན་འགའ་ཞིག་དངོས་སུ་མཇལ་དུ་ཡོད་
པ་རྣམས་ཀྱི་ལོ་རྒྱུས་ཅུང་ཟད་ཞུ་བ་ལ།
123



༈ མཆོད་རྟེན་ཆེན་པོ་འཕགས་པ་ཤིང་ཀུན་ནི།
ཉེ་བའི་ཚནྡྷོ་བལ་ཡུལ་གླང་རུའི་སྤོར།།
འདས་པའི་རྒྱལ་ཀུན་བྱིན་རླབས་སྐུ་གདུང་བྱོན།།
ངོ་མཚར་འཕགས་པ་ཤིང་ཀུན་ཞེས་གྲགས་པའི།།
རང་བྱུང་མཆོད་རྟེན་ཆེན་པོར་གསོལ་བ་འདེབས།།
།ཞེས་གསུངས་པ་ལྟར། བསྐལ་བ་བཟང་པོ་འདི་ཉིད་དུ་སྐྱེ་དགུ་རྣམས་ལོ་སྟོང་ཕྲག་
བདུན་ཅུར་འཚོ་བའི་ཚེ། འཇིག་རྟེན་འདྲེན་པ་སངས་རྒྱས་གཙུག་ཏོར་ཅན་ཞེས་
བྱ་བ་བྱོན། དེའི་དུས་སུ་བལ་པོའི་ཡུལ་དུ་ཆུར་རྒྱང་གྲགས་བདུན་དང་ལྡན་པའི་
མཚོ་ཆེན་པོ་ཞིག་གིས་ཡོངས་སུ་གང་བ། པདྨ་དང་། ཀུ་མུད་སོགས་མེ་ཏོག་རྣམ་
པ་མང་པོས་བརྒྱན་པ། ངང་པ་དང་། ཁྲུང་ཁྲུང་སོགས་ཀྱིས་སྒྲ་སྙན་འབྱིན་པའི་
གནས་དེར་ཤིང་རྟའི་འཕང་ལོའི་ཚད་ཀྱི་རིན་ཆེན་སྣ་ལྔ་ལས་གྲུབ་པའི་པདྨ་འདབ་
མ་སྟོང་དང་ལྡན་པའི་ཟེའུ་འབྲུ་ལས་དེ་བཞིན་གཤེགས་པ་རྣམས་ཀྱི་ཐུགས་རྟེན་ཤེལ་
གྱི་མཆོད་རྟེན་ཁྲུ་གང་བ་ཞིག་འཁྲུངས་སོ། །དེའི་ཚེ་ས་ཆེན་པོ་རབ་ཏུ་གཡོས་ཤིང་
། མེ་ཏོག་གི་ཆར་བབས་པ་དང་། ལྷའི་རྔ་བོ་ཆེའི་སྒྲ་སྒྲོགས་པ་དང་། ཕྱོགས་
ཐམས་ཅད་རབ་ཏུ་གསལ་བར་གྱུར་ཏོ། །སངས་རྒྱས་གསེར་ཐུབ་ཀྱི་དུས་སུ། མཆོད་
རྟེན་འདི་ཉིད་ལ་ཆོས་དབྱིངས་གསུང་གི་དབང་ཕྱུག་ཅེས་བྱ་བའི་མཚན་བྱུང་། མཚོ་
ཆེན་པོ་དེའི་མིང་ལ་བོད་པས་མཚོགོ་མ་དེ་ཝི་ཟེར། སློབ་དཔོན་འཇམ་པའི་ལྷ་ཞེས་
124



པ་མངོན་ཤེས་ལྔ་དང་ལྡན་པ་དེའི་མཐུས། མཚོ་དེ་རིམ་བཞིན་སྐམས་པར་གྱུར།
རིན་ཆེན་ལས་གྲུབ་པའི་པདྨ་དེ་ཡང་གནས་གྱུར་ཏེ་ད་ལྟའི་ཤིང་ཀུན་བཞུགས་པའི་
རི་བོ་ཆུང་ངུ་འདི་བྱུང་བར་བཤད། སངས་རྒྱས་འོད་སྲུང་གི་དུས་སུ་རྡོར་སེམས་
སྤྲུལ་པ་གྲུབ་པའི་སློབ་དཔོན་ཞི་བའི་དཔལ་ཞེས་བྱ་བས། མཆོད་རྟེན་དེ་ཉིད་སྲུང་
བའི་ཕྱིར་སྟེང་ནས་སས་གཡོགས་ཤིང་ཕྱི་རོལ་དུ་མཆོད་རྟེན་གྱི་གཟུགས་སུ་བྱས།
ཕྱིས་བདག་ཅག་གི་སྟོན་པ་འཇིག་རྟེན་དུ་བྱོན་པའི་ཚེ་དེའི་ཚུལ་རྣམས་གསལ་བར་
མཛད་པ་ཡིན་ལ། མཆོད་རྟེན་དེའི་ལོགས་བཞི་ལ་རྒྱལ་བ་རིགས་ལྔའི་སྐུ་དང་།
དེ་དང་ཉེ་བའིཤར་ཕྱོགས་ཀྱི་ཆ་ན་མཆོད་རྟེན་གཉིས། མཆོད་རྟེན་ཆེན་མོའི་རི་
ཞོལ་ནས་རྩེ་མོ་ལ་བགྲོད་པའི་རྡོ་སྐས་རིང་པོའི་རྩ་བ་ན་དེ་བཞིན་གཤེགས་པའི་རྡོ་
སྐུ་དང་མགོན་པོའི་སྐུ་ཡོད། རྩེ་མོར་ལྟེ་བ་ན་གསེར་གྱི་རྡོ་རྗེ་ཡོད་པའི་གསེར་ཟངས་
ཀྱི་སྟེགས་འཇམ་པོ་ལ་ཆོས་དབྱིངས་གསུང་གི་དབང་ཕྱུག་གི་དཀྱིལ་འཁོར་བཞུགས་
པར་གསུངས། རྒྱས་པར་མཁྱེན་འདོད་ན་བལ་ཡུལ་རང་བྱུང་མཆོད་རྟེན་ཆེན་
པོའི་ལོ་རྒྱུས་ལ་གཟིགས་པ་ཞུ། ལོ་རྒྱུས་གཞན་ལས། གནས་འདིར་དུས་
རབས་གསུམ་པའི་སྐབས་རྒྱལ་པོ་ཨ་ཤོ་ཀས་མཆོད་རྟེན་ཞིག་བཞེངས་པ་དེ་
མེད་པ་གྱུར། དེ་རྗེས་དུས་རབས་ལྔ་པའི་ནང་རྒྱལ་པོ་ Mana Deva
ད་ལྟའི་མཆོད་རྟེན་འདི་ཉིད་བཞེངས། དེ་རྗེས་དུས་རབས་ ༡༧ པའི་ནང
Kautipur གི་རྒྱལ་པོ Ratap Malla ཞེས་པའི་ཤར་ཕྱོགས་ཀྱི་སྐས་
125



ཐེམ་རིམ་པ་ ༢༦༥ ཡོད་པ་ཅན་དེ་བཞེངས། གྲུབ་ཆེན་ཐང་སྟོང་རྒྱལ་པོ་
ཡང་གནས་འདིར་ཕེབས། གྲུབ་ཆེན་ཉིད་ལ་ཕུལ་བའི་འབུལ་རྫས་རྣམས་
མཆོད་རྟེན་ལ་མཚོན་གསོལ་མཛད་པའི་ལོ་རྒྱུས་འདུག
༈ སྟག་མོ་ལུས་སྦྱིན་ནི།
ཐུབ་དབང་རྒྱལ་བུ་སྙིང་སྟོབས་ཅན་གྱུར་ཚེ།།
སྟག་མོ་བཀྲེས་པར་རང་གི་སྐུ་ལུས་བྱིན།།
གནས་དེར་བྱང་ཆུབ་སྤྱོད་པའི་སྐུ་གདུང་བྱོན།།
བྱང་ཆུབ་མཆོད་རྟེན་ཆེན་པོ་ལ་གསོལ་བ་འདེབས།།
ཞེས་གསུངས་པ་བཞིན། བལ་ཡུལ་གྱི་རྒྱལ་ས་ནས་ལེ་བར་ ༣༠ ཙམ་གྱི་སར་
རི་བོ་གྷན་དྷ་མ་ལ་ཡི་རྩེ་ལ་ཡོད། མིང་ལ་ན་མོ་བུདྡྷ་ཡ་ཞེས་བརྗོད། དེ་ཡང་སྔོན་
བཅོམ་ལྡན་འདས་དགེ་སློང་སྟོང་ཉིས་བརྒྱ་ལྔ་བཅུ་དག་གིས་ཡོངས་སུ་བསྐོར་ཏེ།
ཡུལ་ལྔ་ལེན་གྱི་ལྗོངས་རྒྱུ་ཞིང་གཤེགས་པའི་ཚེ་ཀུན་དགའབོ་ལ་བཀའ་སྩལ་པ། སྔོན་
བྱུང་བ་འདས་པའི་དུས་ན་རྒྱལ་པོ་ཤིང་རྟ་ཆེན་པོ་ཞེས་བྱ་དཔུང་དམག་དང་བཞོན་
པ་རབ་ཏུ་མང་བ། ཐོགས་པ་མེད་པའི་སྟོབས་ཀྱིས་ཕ་རོལ་གྱི་སྡེ་རབ་ཏུ་འཇོམས་
པ་ཞིག་བྱུང་སྟེ། དེ་ལ་ལྷ་སྲས་གསུམ་ཡོད་དེ། སྒྲ་ཆེན་པོ་དང་། ལྷ་ཆེན་པོ་དང་།
སྙིང་སྟོབས་ཆེན་པོའོ། །དེ་རྣམས་སྐྱེད་ཚལ་གྱི་ཡོན་ཏན་ལ་ཆགས་ཤིང་། མེ་
ཏོག་འདོད་པས་ཕན་ཚུན་ནགས་ཚལ་སྟུག་པོ་བཅུ་གཉིས་སུ་བཞུགས་སོ། །དེའི་
126



ཚེ་སྟག་མོར་བུ་བྱུང་ནས་ཞག་བདུན་ལོན་པ་ན་བུ་ལྔས་བསྐོར་ཏེ། བཀྲེས་ཤིང་སྐོམ་
པས་ཉམ་ཆུང་བར་གྱུར་པ་དེ་ལ། རྒྱལ་བུ་སྙིང་སྟོབས་ཅན་གྱིས་ནགས་ཀྱི་ཡལ་
ག་ལ་རང་གི་གོས་གཟར་ཏེ། ཇི་སྲིད་བློ་གྲོས་རྒྱ་མཚོ་བྱང་ཆུབ་དྲི་མེད་ཐོབ་པར་
ཤོག༑ ༑ཅེས་སྨོན་ལམ་བཏབ་ནས་ཉལ་ལོ། །སྟག་མོ་དེ་ཉམ་ཆུང་བས་བྱང་ཆུབ་
སེམས་དཔའ་ལ་ཅི་ཡང་མ་བྱས་སོ། །དེ་ནས་སེམས་དཔའ་ཆེན་པོ་ལངས་ཏེ་འོད་
མའི་ཡལ་ག་སྲ་ཞིང་མཁྲེགས་པ་ཞིག་བླངས་ནས་རང་གི་མགུལ་པ་བཅད་དེ་སྟག་
མོའི་དྲུང་དུ་ཉལ་ཏེ་འགྱེལ་ལོ། །དེ་ནས་སྟག་མོ་དེས་བྱང་ཆུབ་སེམས་དཔའི་ལུས་
ཁྲག་གིས་སྦགས་པ་ལ་བལྟས་ནས། ཡུད་ཙམ་ཞིག་ལ་བྱང་ཆུབ་སེམས་དཔའི་ལུས་
ཀྱི་ཤ་དང་ཁྲག་མེད་པར་བྱས། དེ་དུས་ས་ཆེན་པོ་འདི་ཡང་རབ་ཏུ་གཡོས་སོ། །བྱང་
སེམས་དེནི་བདག་ཅག་གི་སྟོན་པ་ཐུབ་པའི་དབང་པོ་དང་། སྟག་མོནི་སྐྱེ་དགུ་བདག་
མོ༑ སྟག་ཕྲུག་ལྔ་ནི་འཁོར་ལྔ་སྡེ་བཟང་པོའོ། །ཞེས་གསུངས་སོ། །དབུ་སྐྲ་དང་
རུས་པ་སོགས་ལས་མཆོད་རྟེན་དུ་བྱས་པ་ནི་ད་ལྟ་མཇལདུ་ཡོད་པ་དེ་ཡིན་པ་གསུངས།
གནས་དེར་དྲི་ཟ་གནོད་སྦྱིན་ཀླུ་དང་སུམ་ཅུ་རྩགསུམ་གྱི་བདག་པོ་རྣམས་ཀྱིས། ཕྲེང་
བ་ན་བཟའ་རྒྱན་དང་ཙན་དན་ཕྱེ་མས་ཆར་ཕབ་པས། དེའི་སྐུ་གདུང་རིན་ཆེན་འཛིན་
པའི་ས་གཞི་ཁེབས་པར་བྱས་སོ།།
127



༈ མཆོད་རྟེན་བྱ་རུང་ཁ་ཤོར་ནི།
བྱ་རྫི་མས་བཞེངས་བུ་བཞིས་ལས་འཕྲོ་བསྐྱངས།།
ཐུགས་བསྐྱེད་ཇི་བཞིན་གངས་ཅན་གདུལ་བྱར་བཟུང་།།
སྨོན་ལམ་ཡོངས་གྲུབ་བྱ་རུང་ཁ་ཤོར་གྲགས།།
མཐོང་གྲོལ་མཆོད་རྟེན་ཆེན་པོར་གསོལ་བ་འདེབས།།
ཞེས་གསུངས་པ་བཞིན། སྔོན་འཕགས་པ་སྤྱན་རས་གཟིགས་ཀྱིས་སེམས་ཅན་
དཔག་ཏུ་མེད་པའི་དོན་མཛད་ནས། གང་གི་སྤྱན་ཆབ་ཡང་བྱིན་གྱིས་བརླབས་ཏེ།
སྲིན་ལག་གིས་གཏོར་བ་ལས་སུམ་ཅུ་རྩ་གསུམ་ཀྱི་ལྷ་ཡུལ་དུ་བརྒྱ་བྱིན་གྱི་སྲས་མོ་
གང་མ་དང་གང་ཆུང་མར་སྐྱེས་སོ། །ཕྱི་མ་ལྷ་ལས་ཚེ་འཕོས་ནས་མི་ཡུལ་དུ་བྱ་
རྫི་མོ་བདེ་མཆོག་གི་བུ་མོར་སྐྱེས་ཏེ་བྱ་འཚོ་བའི་ལས་ལ་བརྩོན་བཞིན་རིགས་ངན་
བཞི་དང་བཤོས་ཏེ། སྤྲུལ་པའི་ཁྱེའུ་བཞི་ཞིག་འཁྲུངས། དེ་ནས་མ་སྨད་རྣམས་
ཀྱིས་བྱ་འཚོ་བའི་གླའི་ལྷག་མ་བསགས་ནས་སྨོན་ལམ་ཐམས་ཅད་འགྲུབ་པའི་རྟེན་
ཞིག་བཞེངས་པར་དགོངས་ནས། བྱ་རྫི་མ་དེས་རྒྱལ་པོའི་དྲུང་དུ་ཕྱིན་ཏེ། དེ་
བཞིན་གཤེགས་པའི་རིང་བསྲེལ་སྙིང་པོ་ཅན་གྱི་མཆོད་རྟེན་གཅིག་བཞེངས་པའི་
ས་གཞི་སློང་བར་རྒྱལ་པོས་བྱ་རུང་ཅེས་བཀའ་སྩལ། ཕྱིས་ཡུལ་མི་རྣམས་ཚོགས་
ཏེ་དེ་འདྲ་མི་འོས་ཚུལ་རྒྱལ་པོ་ལ་ཞུས་སྐབས། རྒྱལ་པོས་སྨྲ་བ་ལན་གཅིག་ཡིན་
གསུངས་ནས་བཀག་མཐུབ་པས་མཆོད་རྟེན་གྱི་མཚན་ཡང་བྱ་རུང་ཁ་ཤོར་དུ་གྲགས།
128



མཆོད་རྟེན་ཕལ་ཆེར་གྲུབ་ནས་བུམ་པ་བཏགས་པ་ལ་ཐུག་པའི་ཚེ། བྱ་རྫི་མོ་ཚེའི་
དུས་བྱས་ཀྱང་བུ་བཞིས་དགེ་བའི་ལས་ཀྱི་འཕྲོ་མཐུད་དེ་བུམ་པ་ནས་བརྩིགས་ཏེ་གྲུབ་
པར་བྱས། སྲོག་ཤིང་ནང་དུ་དེ་བཞིན་གཤེགས་པའི་རིང་བསྲེལ་བྲེ་གང་བཞུགས་
སུ་གསོལ། དེ་ནས་མཆོད་པའི་ཚོགས་དཔག་ཏུ་མེད་པ་བཤམས་ནས་རབ་ཏུ་གནས་
པར་བྱས་ཤིང། སྨོན་ལམ་བཟང་པོས་མཐའ་བརྒྱན་པ་ལས། བུ་བཞི་པོ་མཁན་
སློབ་ཆོས་གསུམ་དང་། འཕྲིན་བློན་ཡར་ཀླུངས་སྦ་མི་ཁྲི་གཞེར་རྣམས་སུ་སྐྱེ་བ་
བཞེས་ཏེ་ཁ་བ་ཅན་གྱི་རྒྱལ་ཁམས་ཆོས་ཀྱི་སྣང་བས་ཁྱབ་པར་བྱས་སོ། །མཆོད་
རྟེན་ཆེན་པོ་ལ་ཕྱག་འཚལ་ཞིང་སྐོར་བ་བྱེད་པའི་ཕན་ཡོན་སོགས་ཚུལ་རྒྱས་པར་
ཐང་ཡིག་ཁག་དང་མཆོད་རྟེན་ཉིད་ཀྱི་དཀར་ཆག་ལས་ཤེས་པར་བྱའོ། །གནས་
འདིའི་མཚན་ལ་དེང་སང་བྷོ་དྷ་ཞེས་བརྗོད། ཡང་ན་ Boudhanath ཞེས་
ཀྱང་ཞུ། སྔོན་རྒྱ་ཡི་བླ་མ་ Punya Vajra ཞེས་པརྙིང་མ་པ་ཞིག་གནས་
འདིར་ཕེབས་ཏེ་བཞུགས། ཕྱི་ལོ་༡༨༥༣ ལོ་བོད་དང་གོར་ཥ་དམག་ཐག་
ཆོད་དེ་ཕན་ཚུན་འདུན་གྲོས་སྐབས། བལ་པོ་རྒྱལ་པོ་Jung bahadur ནསརྒྱ་
ཡི་བླ་མ་དེ་བོས་ཏེ་སྐད་བསྒྱུར་གནང་དུ་བཅུག ༡༨༥༩ ལོར་བླ་མ་ལ་རྒྱལ་
པོས་མཆོད་རྟེན་ཆེན་པོའི་བདག་དབང་དང་ས་ཆ་མང་པོ་གནང་འདུག དེ་
ནས་བླ་མ་འཁོར་དང་ལོངས་སྤྱོད་རབ་ཏུ་རྒྱས་ཏེ། བོད་བལ་གྱི་སྐུ་ཚབ་
ལྟ་བུར་གྱུར་ ༡༩༥༡ ལོར་རྒྱ་ནག་གིས་བོད་ལ་དབང་བསྒྱུར་བ་དང་ ༡༩༧༡
129



བལ་པོས་ས་གཞིའི་ཁྲིམས་གསར་བཟོས་པས་བླ་མ་དེའི་དབང་ཚད་རིམ་བཞིན་
ཉམས༑ མཐར་བླ་མ་དེ ་༡༩༨༢ ལོར་ཞིང་དུ་གཤེགས་པའི་ལོ་རྒྱུས་ཀྱང་
འདུག༑ ༑
༈ ལི་ཡུལ་དང་གླང་རུ་ལུང་བསྟན་སྐོར།
ཡུལ་ཡངས་པ་ཅན་གྱི་ཕྱོགས་ཐུབ་པ་དྲང་སྲོང་ཆེན་པོའི་གནས་རྒྱལ་པོའི་ཁབ་ན།
བྱང་ཆུབ་སེམས་དཔའ་དང་། ཉན་ཐོས་དང་། ལྷ་དང་། ཀླུ་དང་། གནོད་སྦྱིན་
དང༑ དྲི་ཟ་དང་། མིའམ་ཅི་དང་། རྒྱལ་པོ་གཟུགས་ཅན་སྙིང་པོ་ལ་སོགས་པ་
ཛམ་བུའི་གླིང་གི་རྒྱལ་པོ་མང་པོའི་འཁོར་དུ་མ་དང་ཐབས་གཅིག་ཏུ་བཞུགས་སོ།
།དེ་ནས་དེ་བཞིན་གཤེགས་པས། འཁོར་རྣམས་ལ། བྱང་ཕྱོགས་ལོགས་ན། རི་
གླང་རུ་དང་ཉེ་བའི་ཆུ་བོགོ་མའི་འགྲམ་ན་གཤེགས་པའི་དུས་ལ་བབ་པོ་ཞེས་གསུངས་
ནས་འཁོར་ཕལ་པོ་ཆེ་དང་ལྷན་ཅིག་ནམ་མཁའ་ལ་འཕགས་ཏེ། རི་གླང་རུ་ག་ལ་
བ་དེར་གཤེགས་སོ། །རི་གླང་རུའི་སྟེང་དུ་གདན་ཁྲི་བཤམས་པ་ལ་སྐྱིལ་མོ་ཀྲུང་
བཅས་ཏེ་བཞུགས་ནས། ཞལ་ནུབ་ཕྱོགས་སུ་བཅོམ་ལྡན་འདས་ཀྱི་ཕོ་བྲང་གོ་མ་
ས་ལ་གན་དྷ་ག་ལ་བ་དེ་ལོགས་སུ་གཟིགས་སོ། དེ་ནས་དེའི་ཚེ་འཇིག་རྟེན་གྱི་ཁམས་
གཞན་དང་གཞན་ནས། མངོན་པར་ཤེས་པ་ལྔ་དང་ལྡན་པའི་དྲང་སྲོང་མང་པོ་གནས་
དེར་ལྷགས་ཏེ། བཅོམ་ལྡན་འདས་དང་མཆོད་རྟེན་ལ་ཡང་ཕྱག་འཚལ། སྐྱབས་
སུ་སོང་། བཅོམ་ལྡན་འདས་ཀྱིས་འཁོར་རྣམས་ལ་བསྐལ་པ་བཟང་པོ་འདི་ལ་སྔོན་
130



སངས་རྒྱས་བཞི་བྱུང་ཏེ། དེ་དག་གིས་གོ་མ་ས་ལ་གན་དྷ་ཡུལ་དང་བཅས་པ་བྱིན་
གྱིས་བརླབས་སོ། །མ་འོངས་སངས་རྒྱས་རྣམས་ཀྱིས་ཀྱང་བྱིན་གྱིས་རློབ་པར་
འགྱུར་རོ། །ང་ཡང་ད་ལྟར་བྱིན་གྱིས་རློབ་པའི་དུས་ལ་བབ་བོ་ཞེས་གསུངས་ནས་
བྱིན་གྱིས་བརླབས་པར་མཛད་དོ། །གཞན་ཡང་གནས་དེར་ཡུལ་དགེ་བ་ཅན་དང་།
མཁར་དགེ་བ་ཅན་དང་། དགེ་འདུན་སོ་སོའི་ཀུན་དགའ་ར་བ་སོགས་དང་། ཆོས་
དང་ལྡན་པའི་དད་པ་ཅན་དང་སྦྱིན་བདག་དང་ལི་ཡུལ་ཐམས་ཅད་ལུང་བསྟན་ཏོ།
གནས་དེ་གང་དུ་ཡོད་མེད་ལ་མཁས་པ་རྣམས་ཀྱི་བཞེད་པ་མི་མཐུན་ཏེ། ཀུན་མཁྱེན་
ཀློང་ཆེན་པས་མཛད་པ། ཞྭ་པདྨ་དབང་ཆེན་གྱི་དཀར་ཆག་གཙིགས་ཀྱི་ཡི་གེ་ཞིབ་
མོ་ལས། འཕགས་པ་གླང་རུ་ལུང་བསྟན་གྱི་མདོ་ཚིག་དྲངས་ཏེ། ཡུལ་དགེ་བ་
ཅན་ནམ་གླང་རུ་ལུང་བསྟན་པའི་ཡུལ་ནི། བོད་ཆེན་པོ་དང་། རི་གླང་རུ་ནི་ལྷ་
ས་ལྕགས་པོ་རི་དང་དམར་པོ་རི་ཡིན་ཞིང་། གཟུགས་བརྙན་ཤིང་རྟ་ལ་གདན་འདྲེན་
པ་སྔོན་ཇོ་བོ་རྒྱ་ནག་ནས་གདན་དྲངས་པ་དང་། མཁར་དགེ་བ་ཅན་ནི་ར་ས་འཕྲུལ་
སྣང་གི་གཙུག་ལག་ཁང་། ཞེས་དང་དེ་བཞིན་གཤེགས་པས་ལུང་བསྟན་པའི་གཙུག་
ལག་ཁང་རྣམས་བོད་ཡུལ་གྱི་གཙུག་ལག་ཁང་ཀུན་ཡིན། ཞེས་གསུངས། དེ་ལ་
དཔྱད་པར་བྱ་བ་འདི་ཡོད་དེ། གླང་རུ་ལུང་བསྟན་གྱི་མདོ་དེ་ཉིད་ལས། གཞན་
ཡང་མ་འོངས་པའི་དུས་ན། ཡུལ་དགེ་བ་ཅན་འདིའི་རྒྱལ་པོ་མཐུ་ཆུང་བར་འགྱུར་
རོ༑ ༑དེས་ན་རང་གི་མཐུ་སྟོབས་ཀྱིས་ཡུལ་མི་ཐུབ་པས་རྒྱལ་པོ་དད་པ་ཅན་གཞན་
131



འདི་ལྟ་སྟེ། བོད་ཀྱི་རྒྱལ་པོ་དང་། རྒྱའི་རྒྱལ་པོ་ལ་སོགས་པ་ལ་སྐྱབས་བཙལ་
ནས་ཡུལ་སྲུང་བར་བྱེད་དོ། །ཞེས་དང་། ཐང་ཡིག་ལས། བོད་ཀྱི་བསྟན་པ་
མཐར་ལི་ཡུལ་དུ་བསྡུ་ཚུལ་གསུངས་པ་དང་། རྒྱལ་རབས་རྣམས་སུ་ལི་ཡུལ་གྱི་
དགེ་བསྙེན་གཉིས་བོད་རྒྱལ་སྲོང་བཙན་མཇལ་དུ་འོངས་ཚུལ་བསྟན་པ་རྣམས་ལས་
དཔག་ན་ཡུལ་དགེ་བ་ཅན་ནམའི་ཡུལ་དེ་བོད་ལས་ཐ་དད་པ་ཞིག་ཏུ་སེམས་སོ། །དཔའ་
བོ་གཙུག་ལག་ཕྲེང་བའི་མཁས་པའི་དགའ་སྟོན་ནང་། གླང་རུ་ལུང་བསྟན་པའི་
མདོ་དང་ལི་ཡུལ་ལུང་བསྟན་གྱི་མདོ་ལས་གསུངས་པའི་ལི་ཡུལ་དེ་བལ་ཡུལ་ཡིན་
པའི་ཕྱོགས་དེ་འཐད་པ་དང་། དུས་འཁོར་གྱི་ནང་དུ་གསུངས་པའི་ཕྱི་ནང་གི་ཡུལ་
བདུན་དང་། ཡུལ་དྲུག་གི་དུས་སྦྱོར་འཆད་པའི་སྐབས་ཀྱི་ལི་ཡུལ་དེ་བོད་ཀྱི་བྱང་
དུ་ཡོད་པའི་ལི་ཡུལ་ལ་གོ་དགོས་གསུངས་ཀྱང་། ཀུན་མཁྱེན་གྲོ་ལུང་པ་དང། ས་
སྐྱ་པཎ་ཆེན། བཅོམ་ལྡན་རིག་རལ། རྗེ་བཙུན་རེད་མདའ་བ་སོགས་ཀྱིས་བལ་
ཡུལ་དང་ལི་ཡུལ་མི་གཅིག་པར་གསུངས། མཁན་དབང་དགེ་འདུན་ཆོས་འཕེལ་
གྱིས་མཛད་པའི་རྒྱལ་རབས་དེབ་དཀར་ལས། བོད་ཀྱི་བྱང་རྒྱབ་དང་། ཨུ་རུ་
སུའི་ལྷོ་མཐར་ཆགས་པའི་ཡུལ། རྒྱ་གར་སྐད་དུ་ཀཾ་ས་དེ་ཤ ཡུལ་གཞན་དུ་ཤར་
ཏུར་ཀི་སི་ཐན། རྒྱ་ནག་པས་ཤིན་ཇང་དུ་འབོད་པ་འདི་ཡིན་ཏེ། ཞེས་དང་། ད་
དུང་ཡང་གླང་རུ་གཙུག་ལག་ཁང་གི་ཤུལ་དང་། གཞན་ཡང་མཆོད་རྟེན་ཞིག་པོ་
དང་སྔོན་གྱི་དགོན་རོ་ཤིན་ཏུ་མང་བ་ཡོད་འདུག །ཅེས་སོགས་གསུངས་ནས། དེང་
132



སང་རྒྱ་ནག་གི་འོག་ཏུ་ཡོད་པའི་ཤིན་ཅང་དུ་འབོད་པ་དེ་གླང་རུ་ལུང་བསྟན་པའི་ཡུལ་
ལམ་ལི་ཡུལ་ཡིན་པ་བཞེད། སྔོན་དུས་སུ་བོད་ཀྱི་འོག་ཏུ་སོང་བའི་མཚོན་རྟགས་
ཀྱང་ཡུལ་འདིའི་བྱེ་མའི་གསེབ་ནས་བོད་ཀྱི་རྫོང་གོག་མང་པོའི་ཤུལ་གསར་དུ་རྙེད་
པ་ལས་སྔ་མོ་བོད་ཀྱི་ཡོ་བྱད་སྣ་ཚོགས་དང་། ཡུལ་མི་ལས་ཁྲལ་བསྡུས་པའི་བྱང་
བུ་ཆེ་ཆུང་མང་པོ། དམག་དཔོན་སོགས་དཔོན་རིགས་རྣམས་ཕན་ཚུན་བཏང་བའི་
ཡི་གེ་ལ་སོགས་ཧ་ཅང་མང་པོ་ཐོན་པ་རྒྱལ་ཁབ་མང་པོར་བགོས་ནས་ཁྱེར་ཏེ།
འགྲེམས་སྟོན་ཁང་དུ་ཡོད་པར་གསུངས། གནས་དེར་ལི་ཡུལ་དུ་འདོད། རྒྱས་
པར་མཁྱེན་འདོད་ན་རྒྱལ་རབས་དེབ་དཀར་ལ་གཟིགས་པ་ཞུ། །
༈ མཚོ་རལ་གྲི།
དེ་ནི་བལ་ཡུལ་རྒྱལ་ས་ནས་ཡང་ལེ་ཤོད་དུ་འགྲོ་བའི་ལམ་དུ་ཙོ་བར་ཟེར་བའི་གྲོང་
ཁྱེར་གྱི་ཉེ་འགྲམ་ན་ཡོད། སྔོན་སྐྱེ་རྒུ་རྣམས་ཚེ་ལོ་སྟོང་ཕྲག་དྲུག་ཅུར་འཚོ་བའི་
དུས་སངས་རྒྱས་ཐམས་ཅད་སྐྱོབ་འཇིག་རྟེན་དུ་བྱོན། རྒྱ་ནག་རི་བོ་རྩེ་ལྔ་ནས་འཕགས་
པ་འཇམ་དཔལ་གྱི་སྤྲུལ་པ་རྡོ་རྗེ་སློབ་དཔོན་འཇམ་པའི་ལྷ་ཞེས་བྱ་བ་མངོན་ཤེས་
ལྔ་དང་ལྡན་པ་འཁོར་རྣམས་དང་ལྷན་ཅིག་རང་བྱུང་མཆོད་རྟེན་མཇལ་དུ་ཕེབས་
པའི་ཚེ། རྟེན་ངོ་མཚར་ཅན་གྱི་མཐའ་རྣམས་ཆུ་ཡིས་གང་བ་སྐྱེ་བོ་ཕལ་གྱིས་མཇལ་
བར་དཀའ་བའི་ཚུལ་གཟིགས་ཏེ། ཤིན་ཏུ་རྣོ་བའི་རལ་གྲིས་རི་བོ་དྲལ་ཏེ་ཆུའི་རྒྱུན་
ལམ་དུ་བྱས་ནས་ཉིན་མཚན་བཞི་ཙམ་གྱིས་རང་བྱུང་མཆོད་རྟེན་ཆེན་པོའི་མཐར་
133



༈
གྱི་ཆུ་རྣམས་ལེགས་པར་བསྐམས་ཤིང་
། འོན་ཀྱང་དེ་ཡི་ལྷག་མ་མཚོ་ཆུང་ངུ་ཞིག་
ལུས་པ་ནི་མཱདྷུ་ར་སྟེ་ཀུན་འཛིན་ཞེས་བྱ་བའི་མཚོ་འདི་གཅིག་པུ་གནས་པར་གསུངས།
དེའི་མིང་ལ་བོད་པས་མཚོ་རལ་གྲི་དང་། བལ་པོ་རྣམས་ཀྱིས་དྷ་ནཱ་ད་ཧ་ཞེས་བརྗོད་
དོ༑ ༑
༈ བལ་ཡུལ་ཡང་ལེ་ཤོད།
བལ་ཡུལ་ཡང་ལེ་ཤོད་ཀྱི་བྲག་ཕུག་ཏུ༔
ཡང་དག་བདེ་ཆེན་སྙིང་པོ་སྒྲུབ་པའི་ཚེ༔
བར་ཆད་བགེགས་རྣམས་རྡོ་རྗེ་ཕུར་པས་བསྒྲལ༔
ཕྱག་རྒྱ་ཆེན་པོའི་དངོས་གྲུབ་གནས་དེར་ཐོབ༔
ཅེས་གསུངས་པའི་གནས་དེ་ནི་རང་བྱུང་མཆོད་རྟེན་ཆེན་པོའི་ཤར་ཕྱོགས་ཉིན་ལམ་
གཅིག་བགྲོད་པའི་ས་ན་ཡོད། དེ་ཡང་ལྷ་འདྲེ་བཀའ་ཐང་ལས། བལ་ཡུལ་ཡང་
ལེ་ཤོད་ཀྱི་བྲག་ཕུག་རི གནམ་འཁོར་ལོ་རྩིབས་བརྒྱད་བཀྲ་ཤིས་གནསཿ ས་
པདྨ་འདབ་བརྒྱད་བཀྲ་ཤིས་གནསཿ ལོགས་བཀྲ་ཤིས་རྫས་བརྒྱད་བཀྲ་ཤིས་གནས
རི་རྡོ་རྗེ་དགུ་བརྩེགས་འདུག་པ་བཀྲ་ཤིས་གནསཿ བྲག་སེང་གེ་རྒྱབ་བསྣོལ་འདུག་
པ་བཀྲ་ཤིས་གནསཿ ཞེས་སོགས་བཀྲ་ཤིས་པ་དང་གསང་སྔགས་ཀྱི་བསྟན་པ་དར་
བའི་གནས་སུ་གསུངས། སློབ་དཔོན་ཆེན་པོས་དུར་ཁྲོད་ཆེན་པོ་བརྒྱད་དུ་ཕྱིན་ཏེ་
བཀའ་བརྒྱད་ཀྱི་སྒྲུབ་པ་བྱེ་བྲག་ཏུ་མཛད། དེ་ནས་ཡང་ལེ་ཤོད་ཀྱི་བཀྲ་ཤིས་བྱིན་
134



ཆགས་པའི་བྲག་ཕུག་ཏུ། ཕུར་པ་ཡང་དག་བདུད་རྩི་གསུམ་སྦྲགས་མར་བསྒྲུབས་
ཤིང་ཁྱད་པར་དུ་ཡང་ཆེ་མཆོག་ཡོན་ཏན་གྱི་དཀྱིལ་འཁོར་ཞལ་ཕྱེ་སྟེ་བསྒྲུབས་པས་
བདེ་གཤེགས་ཡོན་ཏན་མཆོག་གི་དངོས་གྲུབ་བརྙེས་ཤིང་ཉོན་མོངས་པའི་བདུད་བཅོམ།
སློབ་དཔོན་མཆོག་དགོངས་པ་ལ་བཞུགས་སྐབས་ཀླུ་ཡི་ཆོ་འཕྲུལ་གྱིས་སྟེང་ནས་
མར་དུག་སྦྲུལ་ཆེན་པོ་མང་དུ་བྱུང་སྟེ་ཐོ་བརྩམས་པར་སློབ་དཔོན་གྱིས་ལྟ་སྟངས་
དང་བཅས་རྡོ་རྗེ་ཕུར་བུ་ཀླུ་ཡི་སྤྱི་བོར་འཕངས་པས་དེ་དག་རྡོ་བར་གནས་གྱུར་ཏེ་
སྟེང་གི་བྲག་ལ་སྦྲུལ་མང་པོ་ཐུར་དུ་སྙེགས་པའི་དབྱིབས་སུ་ཡོད། སྦྲུལ་དབུས་
མའི་སྤྱི་བོར་ཕུར་བུའི་ཤུལ་དང་དེ་ལས་དུས་བཟང་འགའ་རེར་ཆུ་འབྱུང་བར་བཤད།།
༈ ཨ་སུ་རའི་བྲག་ཕུག
ཡང་ལེ་ཤོད་དང་ཉེ་བའི་ས་ན་ཡོད། གནས་དེར་སློབ་དཔོན་ཆེན་པོས་བཅོམ་ལྡན་
འདས་ཀྱི་ཉེ་གནས་ཀུན་དགའ་བོའི་མདུན་ནས་དྲང་སྲོང་ཉི་མ་གུང་པ་དང་ལྷན་ཏུ་
རབ་ཏུ་བྱུང་། ཀུན་དགའ་བོས་སངས་རྒྱས་ཀྱི་བསྟན་པ་ཡོངས་སུ་གཏད་དེ་མཚན་
ཤཱཀྱ་སེང་གེ་ཞེས་བྱ་བར་གསོལ་བའི་གནས་དང་། ཨ་སུ་རཡི་བྲག་ཕུག་ན། །སློབ་
དཔོན་པདྨ་འབྱུང་གནས་དང་། །རླངས་ཆེན་དཔལ་གྱི་སེངྒེ་ཡིས། །ཞིང་ཆེན་
བསྣོལ་བའི་གདན་སྟེང་དུ། །དམར་གྱི་ཨརགཾ་མཆོད་བཤམས་ནས། ལག་ཏུ་རྡོ་
རྗེ་གཏད་ནས་ཀྱང་། །དབང་བསྐུར་གསང་བའི་མཚན་ནས་བརྗོད། །རྡོ་རྗེ་འཆང་
གི་གྲལ་དུ་བཞག ཅེས་གསུངས་པ་ལྟར། སློབ་དཔོན་ཆེན་པོས་བོད་སྐྱོང་བརྟན་
135



མ་བཅུ་གཉིས་དམ་ལ་བཞག་པའི་གནས་ཀྱང་ཡིན། གཞན་ཡང་གྲུབ་ཐོབ་ཆེས་
ཆེ་བ་མང་པོས་ཞབས་ཀྱིས་བཅགས་ཤིང་ཚོགས་ཀྱི་འཁོར་ལོ་ལ་སོགས་པ་བསྐོར་
བའི་གནས་ཡིན། བྲག་ཕུག་གི་གཤམ་དུ། བྲག་ཞིག་གི་ངོས་སུ་སྤྱི་ལོ་༡༩༣༩ ལོར་
སྒྲོལ་མའི་སྐུ་བརྙན་རང་བྱོན་དུ་འཁྲུངས་པ་ཞིག་ཀྱང་ཡོད། །
༈ ཕམ་མཐིང་རྡོ་རྗེ་ཕག་མོ།
དེན་ཨ་སུ་ར་དང་ཉེ་བའི་ས་ན་གཙུག་ལག་ཁང་བཀོད་པ་ཡིད་དུ་འོང་བ་ཞིག་གི་ནང་
དུ་ཨིན་དྲ་མཁའ་སྤྱོད་རྡོ་རྗེ་རྣལ་འབྱོར་མའི་སྐུ་བརྙན་བྱིན་རླབས་དང་ངོ་མཚར་
གྱི་གཟི་འོད་འབར་བ། མགུལ་རྒྱན་ལ་སྦྲུལ་མགོ་ཡོད་པ་ཞིག་བཞུགས་པར་གསུངས།
༈ བྲག་ཕུག་མཱ་ར་ཏི་ཀ །
བལ་པོའི་སྐད་དུ་ཧ་ལ་ཤ་ཞེས་བྱ་སྟེ། དེ་ཡང་ཕོ་བྲང་རི་བོཏཱ་ལར་གྲགས་པ་གནམ་
སྒོ་ཟླ་གམ་དུ་ཡོད་པ། དུས་བཟང་ལ་མ་དང་མཁའ་འགྲོ་དངོས་སུ་བྱོན་པ་དང་།
ཏིང་ངེ་འཛིན་གློ་བུར་དུ་སྐྱེས་པའི་གནས་དེའི་ལྷོ་ནུབ་ཏུ་བྲག་ཕུག་མཱ་ར་ཏི་ཀ་ཞེས་
བྱ་བ་དབྱིབས་ཟླ་གམ་དུཡོད་པ་དུས་ཀུན་ཏུ་མེ་ཏོག་གི་ཆར་བབས་པ། ཉི་མ་འཆར་
སྔ་ལ་རྒས་ཕྱི་བ། འཇའ་ཚོན་གྱི་གུར་ཕུབ་པ། སྤོས་ཀྱི་དྲི་ངད་ལྡང་བའི་ཙན་དན་
གྱི་ཚལ་ཡོད་པ། རིགས་གསུམ་མགོན་པོའི་བྱིན་གྱིས་བརླབས་པའི་གནས་དེར་སློབ་
དཔོན་ཆེན་པོ་ཟ་ཧོར་ལྷ་ལྕམ་བཅས་རྫུ་འཕྲུལ་གྱིས་བྱོན། ཚེའི་རིག་འཛིན་ཟླ་བ་
གསུམ་དང་ཞག་བདུན་དུ་བསྒྲུབས། མགོན་པོ་ཚེ་དཔག་མེད་ཀྱི་ཞལ་གཟིགས། གུ་
136



རུ་ཡབ་ཡུམ་གྱི་སྤྱི་བོར་བུམ་པ་བཞག ཞལ་དུ་འཆི་མེད་ཚེ་ཡི་བདུད་རྩི་ཕུལ། ཡབ་
དཔའ་བོ་རྟ་མགྲིན་དང་ཡུམ་རྡོ་རྗེ་ཕག་མོར་བྱིན་གྱིས་བརླབས་ཤིང་། རྡོ་རྗེའི་སྐུ་
ལ་སྐྱེ་ཤི་མེད་པ་ཚེ་ལ་དབང་བའི་རིག་འཛིན་བརྙེས་ཏེ། འཆི་བདག་གི་བདུད་བཅོམ་
པའི་གནས་ཡིན། བྲག་ཕུག་གི་ནང་དུ་ཚེ་བུམ་རང་བྱོན་ཞིག་ཀྱང་མཇལ་རྒྱུ་ཡོད།
དམ་པའི་སྐྱེས་བུ་དུ་མ་ཡང་གནས་དེར་བྱོན་ནས་སྒྲུབ་པ་མཛད་པས་འགལ་རྐྱེན་ཀྱི་
འཕྲང་ལས་གྲོལ་བའི་ཚུལ་མང་དུ་བྱུང་བ་ནི་རང་རང་གི་རྣམ་པར་ཐར་པ་ལས་ཤེས་
པར་འགྱུར་རོ།།
༈ ཆུ་མིག་བྱང་ཆུབ་བདུད་རྩི།
ཨ་སུ་ར་ནས་ལྷོ་ནུབ་ཏུ་ཞག་གཅིག་ཕྱིན་པའི་སར། མགྷཱན་པུར་རྫོང་སྡེའི་ཁོང་གཏོགས་
སྦ་ལུང་ཞེས་པའི་རི་དེའི་ངོས་སུ་དགུན་ཡང་མེ་ཏོག་སྣ་ཚོགས་སྐྱེས་པའི་གནས་ཡུལ་
ཉམས་དགའ་བ་དེ་ཡོད། སྔོན་སློབ་དཔོན་ཆེན་པོས་བྲག་ལ་ཕྱག་ཕུར་བཏབ་པའི་
ཤུལ་ནས་བདུད་རྩིའི་ཆུ་རྒྱུན་ཆད་མེད་པ་བྱུང་བ་ལཆུ་མིག་བྱང་ཆུབ་ཅེས་བརྗོད། དེའི་
ཉེ་འགྲམ་བྲག་ངོས་སུ་མ་ཧཱ་གུ་རུས་ཞལ་རས་རང་བྱུང་དང་། རི་རྩེ་ར་མཁའ་འགྲོ་
མ་རྣམས་དམ་ལ་བཏགས་པའི་གནས་ཀྱང་མཇལ་རྒྱུ་ཡོད་པར་གསུངས། གནས་
དེར་སློབ་དཔོན་ཆེན་པོས་སེམས་ཅན་གྱི་སྲོག་ལ་དབང་བྱེད་པའི་ས་བདག་ཆེན་མོ་
མཆེད་བཞི་འམ་བསེ་མོ་མཆེད་བཞི་དམ་ལ་བཏགས་ཏེ་ཕུར་པའི་བཀའ་སྲུང་དུ་བསྐོས་
པའི་གནས་ཀྱང་ཡིན།།
137



༈ བལ་ཡུལ་གྱི་དུར་ཁྲོད་ལྷུན་གྲུབ་བརྩེགས་པ།
ཤིན་ཏུ་འཇིགས་ཤིང་ཡ་ང་བའི་དུར་ཁྲོད་ཆེན་པོ་དེར་སློབ་དཔོན་ཆེན་པོ་ལོ་ལྔའི་བར་
བཞུགས་ནས། མཁའ་འགྲོ་མ་རྣམས་ལ་ཆོས་ཀྱི་འཁོར་ལོ་བསྐོར། གནོད་སྦྱིན་
དང་དམ་སྲི་སྡེ་བརྒྱད་བཏུལ་བའི་གནས་ཡིན། དུར་ཁྲོད་དེ་ནི་མཆོད་རྟེན་བྱ་རུང་
ཁ་ཤོར་གྱི་སྐོར་ལམ་ནུབ་ཕྱོགས་གོམ་པ་སུམ་ཅུ་ཙམ་ན་ཡོད། ཕྱིས་སུ་ཆང་འཚོང་
མའི་ཁྱིམ་གཉིས་གསུམ་ཆགས་ནས་ས་མིག་གསལ་པོ་མེད། གནས་དེའི་ས་རོ་རྣམས་
འོར་ཏེ་ཙཱ་པཱལ་རྒྱབ་ཕྱོགས་འབྲས་ཤིང་གི་ཟུར་དུ་སྤོས་ནས་ཡོད་པར་གསུངས།།
༈ ཙང་གི་ཁྱུང་རང་བྱོན།
དེ་ནི་གནས་ཡིགགཞན་ལས་འཕགས་པ་ཤིངཀུན་ནས་ཤར་ཕྱོགས་སུ་བྱ་རིཀཾ། གུལང་།
ཕག་མོ་མངལ་ཆུ། གསུང་ལྡན་མ། སྐྲ་ཅན་མ་ལ་སོགས་པའི་ཆུ་བོ། དེནས་ཀྱང་ཤར་
ཕྱོགས་སུབགྲོད་པའི་ལམནཡོད་པགསུངས་ཀྱང་ཤང་ཀུན་རཡནཐན་ཞེས་པའི་རི་རྩེནགས་
གསེབ་ཀྱི་སྦུབསནཡོད། དེ་ཡང་རྒྱུནོར་བུ་པདྨ་རཱག་ལས་རང་བྱུང་དུ་གྲུབ་པའི་ཁྱབ་འཇུག་
གི་བཞོན་པ་མཁའ་ལྡིངགི་སྐུཡིན། དབྱར་དུས་སུཆར་སྤྲིན་འཁྲིགས་པའི་དཀྱིལནས་བྱ་
ཁྱུང་དངོས་སུའོངས་ནས་མཚོའི་དཀྱིལནས་ཀླུབཏོན་ཏེ་ཟ་བ་མིཀུན་གྱིས་མཐོང་རྒྱུ་ཡོད དེ་
དུས་མཁའཛིང་གི་གཟུགས་བརྙན་འདི་ལས་ཀྱང་རྡུལཚུཐོནཔསོགས་དངོས་སུ་འབྱུང་ཞིང་
།དེ་ཉིད་དར་རསསོགས་ཀྱིས་ཕྱིས་ཏེ་མགུལ་དུ་བཏགསན་ཀླུགདོནགྱི་གནོད་པས་མི་ཚུགས་
138



པརགྲགས། དེ་དང་ཉེ་བན་ཁ་སྤྲོདལྟ་བུར་ཤང་ཀུའི་རི་ཞོལ་འབྲས་ཤིང་དང་ཆུ་བོ་བལ་
ཏེལྷོ་ཕྱོགས་ཀྱི་རི་ལ་འཛེགས་ནས་ཕྱིན་པསལྷ་མོ་ཨུ་གྲཏ་རའི་ལྷ་ཁང་། གྲུབ་ཆེན་རྣམས་
ཀྱི་གཟིམས་ཕུག་བྲག་ཕུག་ཡིད་དུ་འོང་བ་བཞི་ལྔ་ཙམ་དང་། གཞན་བྲག་ཕུག་ཕལ་ཆེབནི་
དཔལ་ཆོས་ཀྱི་གྲགས་པའིརྩོད་ཟླ་དཾཀ་རཱ་ཙརྱཡིགནས་ཡིནཔགསུངས། མ་ཎིའིད་། མ་
ཎི་ལོཧིནི། རྡོ་ཡི་མཆོད་རྟེན་རང་བྱོན། ཀླུ་སྒྲུབ་ཀྱི་སྒྲུབ་ཁང་དང་རྡོ་སྐུ། རྒྱལ་པོའིདབུ།
ཟངས་ཀྱི་ཁ་སྒྲུབ། བསྐལ་པའི་མེ་དང་བསྐལངའི་ཆགྲགས་པ་རྣམས་ཡོད་གསུངས། གནས་
དེར་བོད་རྣམས་ཀྱིས་གྲུབཐོབ་བརྒྱད་ཅུའི་སྒྲུབ་ཕུག་ཏུ་འདོད།
༈ ནོར་བུ་བརྩེགས་པའི་རི། །
སྔོན་བྱང་ཆུབ་སེམས་དཔའ་ནོར་བུའི་གཙུགཏིང་ངེ་འཛིན་ལ་ཡུན་རིང་པོར་བཞུགས།
ནམ་ཞིག་ན་རང་གི་གཙུག་གི་ནོར་བུ་ཕྲལ་ཏེ་སྦྱིན་པ་བྱིན་པ་ཉིད་རྡོ་ཡི་རང་བཞིན་དུ་
གནས་གྱུར་པ་དེ་ཡིན། དེ་ཉིད་ལས་འབབ་པའི་ཆུ་བོ་ནི་གཙུག་གི་ཁྲག་ལྷུང་བ་ཆུ་
དང་འདྲེས་པའི་ཕྱིར་ནོར་བུ་དམར་ལྡན་ཞེས་གྲགས་སོ། །
༈ གཉན་ཤང་ཀུར་ཏི། །
རང་བྱུང་མཆོད་རྟེན་གྱི་ཤར་ཕྱོགས་ཚ་ལམ་གཉིས་ཙམ་གྱི་ས་ན་ཡོད་པར་གསུངས།
དེ་ཡང་རྗེ་བཙུན་ཆེན་པོ་མི་ལ་རས་པ་དེ་ཉིད་ཀྱི་ཐུགས་སྲས་རྣམས་རང་རང་སོ་སོའི་
རི་ཁྲོད་ལ་བཞག་ནས། བལ་བོད་ས་མཚམས་ཀྱི་དབེན་གནས་གཉན་ཤང་འགུར་
རྟ་ཞེས་བྱ་བའི་རི་མཐོ་ལ་གཉན་པ། སྤྲིན་དང་ན་བུན་འཐིབས་པ་དབེན་ཞིང་ཉམས་
139



དགའ་བའི་གནས་དེར། ཁྱི་ར་བ་མགོན་པོ་རྡོ་རྗེ་རྗེས་སུ་བཟུང་སྟེ། དབང་དང་
གདམས་ངག་རྫོགས་པར་གནང་ནས་བསྒོམ་དུ་བཅུག་པས། ཉམས་རྟོགས་མཐར་
ཕྱིན་པ་ཁྱི་ར་རས་པ་ཞེས་བྱ་བའི་ཐུགས་སྲས་གཅིག་བྱུང་། གནས་དེར་ཤཱ་བའི་
ཞབས་རྗེས་དང་བྲག་ངོས་སུ་ཁྱི་ར་བའི་གཞུ་མོ་ད་ལྟའང་མཇལ་རྒྱུ་ཡོད། གནས་
དེའི་མིང་ལ་བལ་པོ་རྣམས་ཀྱིས་ཝཱ་གི་ཤྭ་རི་ཟེར། རྒྱས་པར་རྣལ་འབྱོར་གྱི་དབང་
ཕྱུག་ཆེན་པོ་མི་ལ་རས་པའིམགུར་འབུམ་ལས་མཁྱེན་པ་ཞུ།།
༈ ཕག་མོ་དུར་ཁྲོད། །
དེ་ནི་འཕགས་པ་ཤིང་ཀུན་དང་ཉེ་བའི་ས་ན་ཡོད་ཅིང་། དངོས་གྲུབ་འབྱུང་བའི་
གནས་ཁྱད་པར་ཅན་ཞིག་ཡིན། དེ་ཡང་དུར་ཁྲོད་ཆེན་པོ་འཇིགས་སུ་རུང་བ་ཡི་
དབུས་ན། གཙུག་ལག་ཁང་བཀོད་ལེགས་པོ་ཞིག་ཡོད། ནང་རྟེན་གྱི་གཙོ་བོ་རྗེ་
བཙུན་བཅོམ་ལྡན་འདས་རིག་པ་འཛིན་མ་རྣམ་པར་རྩེན་མའི་སྐུ་གཟུགས་ལ་མ་བྱིན་
རླབས་ཤིན་ཏུ་ཆེ་བ། མངའ་བདག་མེ་ཏྲི་པའི་ཐུགས་དམ་གྱི་རྟེན་དེ་དང་། ཕག་
མོ་གནམ་ཞལ་མ། རྡོ་རྗེ་ཕག་མོ་ཞལ་གཉིས་མ་བཅས་ཡོད་པར་གསུངས།།
140



༈ ཕག་མོ་མངལ་ཆུ། །
གུ་ལང་དང་ཧ་ཅང་ཉེ་བའི་བྱང་ཕྱོགས་ཝཀ་མ་ཏིའི་འགྲམ་ན། བལ་ཡུལ་གྱི་རྒྱལ་
པོ་རིམ་བྱོན་གྱིས་བསྒྲུབས་པའི་དངུལ་དང་། གསེར་ཟངས་ཀྱི་ལྷ་ཁང་ཤིནཏུ་མཛེས་
པ་ཞིག་གི་ནང་དུ་རྡོ་ལས་གྲུབ་པའི་རང་བྱུང་གི་རྟེན་སྐྱེ་གནས་ཀྱི་དབྱིབས་ཅན་དེའི་
ནང་ནས་ཚ་བའི་ཆུ་གྱེན་དུ་འཕྱུར་བས་རིམ་གྱིས་ཁེངས་ཡོང་བ་དེ་གུ་རྒྱ་ཤྭ་རི་སྟེ་
གསང་བའི་དབང་ཕྱུག་མའམ་བོད་རྣམས་ཀྱིས་ཕག་མོའི་མངལ་ཆུ་ཞེས་ཟེར། དུས་
ཕྱིས་སུ་གསེར་ཟངས་ཀྱི་པདྨ་འདབ་མ་བརྒྱད་པ་ཞིག་གིས་གཡོགས་ནས་ཡོད། སྤྱིར་
གནས་ཆེན་ཡིན་པའི་རྟགས་སུ་དྲག་པོ་འཇིགས་བྱེད་དང་ལྷ་མོ་ཨུ་མའི་རྟེན་ལིངྒ་
དང༑ པདྨའི་ཕྱག་རྒྱ་རེ་སྤྲུལ་ཏེ་བཞག་པ་རྣམས་ཡོད། དེ་དག་ཀྱང་དཔལ་ཧེ་རུ་
ཀ་ཡབ་ཡུམ་འཁོར་དང་བཅས་པ་རྣམས་ཀྱིས་བྱིན་གྱིས་བརླབས་པ་ཡིན་པས་མཆོད་
པ་སོགས་བྱེད་པ་ལ་མི་འོས་པ་གང་ཡང་མེད་པར་གསུངས།།
༈ ཀླུ་གན་རྐྱལ།
ཀླུགན་རྐྱལ་དུ་གྲགས་པ་དེནི་བལ་ཡུལ་རྒྱལ་སའི་བྱང་ཕྱོགས་ཀྱི་རི་འདབས་སུ་ཡོད་
ཅིང༑ དེ་ནང་པའི་གནས་ཡིན་མིན་ཁ་གསལ་མེད་ཀྱང་ཧིན་དུ་བ་རྣམས་དང་ཡུལ་
མི་མང་པོས་དད་ཅིང་མཆོད་པའི་བརྟེན་ཁྲུས་ཀྱི་རྫིང་བུ་ནང་ཁྱབ་འཇུག་འདྲ་བའི་
རྡོ་སྐུ་ཞིག་མཇལ་རྒྱུ་ཡོད་པར་གསུངས།།
141



༈ བོད་ཐང་མགོན་པོ་ནི། །
རང་བྱུང་མཆོད་རྟེན་ཆེན་མོའི་ཤར་ལྷོ་རི་གླང་རུ་ཞེས་པ་དང་ཉེ་བའི་ས་ན་ཡོད།
དེང་སང་རཏ་སརྦ་ཟེར། དེ་ནི་སློབ་དཔོན་ཀླུ་སྒྲུབ་ཀྱིས་བཞེངས་ནས་བསྟན་པ་
སྤྱི་དང་། གནས་ཆེན་རྣམས་ཀྱི་སྲུང་མར་བསྐོས་པའི་ནང་ཚན་གཅིག་ཡིན་པར་
གྲགས༑ དེ་ནི་རྡོ་ནག་ལས་གྲུབ་པ་ཞལ་གཅིག་ཕྱག་གཉིས་གྲི་གུག་དང་ཐོད་ཁྲག་
འཛིན་པ། ཞབས་མཉམ་པའི་སྟབས་སུ་བམ་རོའི་སྟེང་ན་བཞེངས་པ་ཞིག་ཡོད་
ཅེས་གསུངས། སྐུ་གཟུགས་དེ་རང་བྱུང་མཆོད་རྟེན་ཆེན་པོ་ལ་ཞལ་བསྟན་ནས་
ཡོད་འདུག དེ་ལ་བོད་ཐང་ཟེར་དོན་ནི་ཆོས་རྒྱལ་སྲོང་བཙན་གྱི་སྐབས་བློན་པོ་
མགར་སོགས་གཉེའོ་རྣམས་དེར་བསྡད་ཅིང་། བལ་མོ་བཟའ་ཁྲི་བཙུན་ལ་རྒྱལ་
པོའོད་ཟེར་གོ་ཆས་ཕེབས་བརྫོངས་ཀྱི་སྟོན་མོ་བྱེདཧཔའི་གནས་ཡིན་པས་བོད་ཐང་
ཞེས་པའི་མིང་ཆགས་པར་གསུངས་སོ།།
༈ གོ་བི་ཙནྡྲའི་གཙུག་ལག་ཁང་།
དེ་ནི་པཎ་ཆེན་ནགས་ཀྱི་རིན་ཆེན་མཆོག་བོད་དུ་བྱོན་ནས། སླར་བལ་པོར་ཕེབས་
སྐབས་གནས་མལ་དུ་ཡེ་རང་རྒྱལ་པོས་ཕུལ། དེ་ནས་བརྩམས་ཏེ་སྐུ་མྱ་ངན་ལས་
མ་འདས་ཀྱི་བར་དུ་བཞུགས་པའི་གནས་ཡིན། ནང་རྟེན་དུ་པཎ་ཆེན་དེ་ཉིད་ཀྱིས་
བཞེངས་པའི་རྡོ་རྗེ་འཆང་གི་གསེར་སྐུ་མཐོ་ལྔའི་ཚད་ཅན་དང་། སྒྲོལ་མ་ཞལ་
གསུང་མའི་སྐུ་འདྲ་བཅས་ཡོད་པ་གསུངས། གཙུག་ལག་ཁང་དེ་ནི་པ་ཊན་གྲོང་
142



ཁྱེར་གྱི་བྱང་ཕྱོགས་སུ་ཆུ་མོ་ཕག་མཏི་དང་ཉེ་བར་བར་བིན་དོ་བཡེ་ཟེར་བའི་ཡུལ་
དུ་ཡོད་ཅེས་གསུངས། ཡེ་རང་གི་གྲོང་དང་ཡམ་བུའི་གྲོང་ཁྱེར་གཉིས་ཀྱི་བར་
ཊ་ཀུ་ཟེར་བའི་གྲོང་ཁྱེར་གྱི་ཆུ་བོའི་འགྲམ་པཎ་ཆེན་ནགས་ཀྱི་རིན་ཆེན་སྐུ་འདས་
པའི་གནས་དུར་ཁྲོད་ཆེན་པོ་ར་མ་དོ་ལི་ཡང་ཡོད་པ་གསུངས་སོ།།
༈ ས་ཐཾ་བི་ཧ་རའི་གཙུག་ལག་ཁང།
རི་གླང་རུ་ཞེས་པ་དང་ཉེ་བའི་སར་ཡོད། དེ་མཁན་རིན་པོ་ཆེ་ཚུལ་ཁྲིམས་བློ་གྲོས་
མཆོག་གིས་མཛད་པའི་དགའ་སྤྱོད་སྤེལ་བའི་ལྗོངས་རྒྱུ་ལས། དེ་ནས་ཇོ་བོ་རྗེདཔལ་
ལྡན་ཨཏི་ཤ་བོད་དུ་བྱོན་པའི་ལམ་ནས་བལ་པོའི་ཐང་དུ་བཏབ་པའི་བྷི་ཧ་རའི་གཙུག་
ལག་ཁང་དེ་མཇལ་འདོད་ཆེན་པོ་ཞིག་སྐྱེས་ཏེ་བཙལ་བས་གྲོང་ཁྱེར་གྱི་དབུས་ཁྲ་
མེལ་ན་འདུག འདི་ཇོ་བོའི་ཆིབས་པ་གླང་པོ་ཆེ་མཐོང་སྨོན་བྱ་བ་ལ་ཤིང་དང་ས་
རྡོ་བཀལ། བལ་བོའི་རྒྱལ་པོ་གྲགས་པ་མཐའ་ཡས་ཀྱིས་སྦྱིན་བདག་མཛད་ནས་
བརྩིགཏུ་བཅུག །ཅེས་དང་དེ་ནས་ལོ་ཉིས་བརྒྱ་ཙམ་གྱི་རྗེས་སུ་གྲུབ་ཆེན་ཨོ་རྒྱན་
པ་བྱོན་པ་ན་བལ་པོ་ཐང་བྷི་ཧ་ར་ནས་རྙིང་མའི་རྒྱ་དཔ་ཤིན་ཏུ་མང་པོ་གཟིགས་པ་
དང༑ གློ་བོ་ལོ་ཙཱ་བ་དཔལ་ལྡན་བྱང་ཆུབ་ཀྱིས་ཐང་བྷི་ཧ་ར་ནས་གསང་བ་སྙིང་
པོའི་རྒྱ་དཔེ་རྙེད་ཅེས་གསུངས་པས་རྒྱ་དཔེ་མང་དུ་བཞུགས་པ་སྣང། ཞེས་དང་
ལྷ་ཁང་ཆུང་ངུ་ཁང་མིག་གཅིག་པ་ཐོག་བརྩེགས་གསུམ་ཡང་ཐོག་ཆུང་ངུ་ཞིག་དང་
བཅས་བཞི་ཡོད་གསུངས་པ་ལྟར་སྔོན་དུས་སུ་སྔ་འགྱུར་གྱི་རྒྱུད་སྡེ་མང་པོ་གཙུག་
143



ལག་ཁང་དེར་བཞུགས་ཤིང་། སྟེང་ཁང་ན་ཤེས་རབ་ཀྱི་ཕ་རོལ་དུ་ཕྱིན་པའི་གླེགས་
བམ་གསེར་གྱིས་བྲིས་པའི་རྒྱ་དཔེ་སློབ་དཔོན་ཀླུ་སྒྲུབ་ཀྱིས་ཀླུ་ཡུལ་ནས་གདན་དྲངས་
པ་དེ་ཡོད། དེ་དང་ཉེ་བན་ཇོ་བོ་འཇའ་མ་ལི་དཀར་མོ་ཞེས་པ་དེའང་ཡོད་ཅེས་གསུངས།
གཙུག་ལག་ཁང་དེ་ལ་ད་ལྟ་ཋ་མེལ་བ་ཧལ་འམ་བི་ཀ་རམ་ཤི་ལ་མ་ཧཱ་བི་ཧ་ར་ཞེས་
འབོད༑ ༑
༈ ཆོས་རྒྱལ་མྱ་ངན་མེད་ཀྱི་མཆོད་རྟེན། །
དེ་ནི་རི་གླང་རུ་ཞེས་པ་དང་ཉེ་བའི་ས་ཡམ་བུ་གྲོང་ཁྱེར་གྱི་ཕྱོགས་བཞིར། ཆོས་
རྒྱལ་མྱ་ངན་མེད་ཀྱིས་ནང་དུ་དེ་བཞིན་གཤེགས་པའི་རིང་བསྲེལ་གྱི་སྙིང་པོ་ཅན་
གྱི་མཆོད་རྟེན་བྱེ་བ་ཕྲག་གཅིག་འཛམ་བུའི་གླིང་འདིར་བཞེངས་པའི་ཡ་གྱལ་རྩོད་
མེད་དུ་གྱུར་པ་ཊི་ཏ་ཨ་ཤོ་ཀ་མཆོད་རྟེན། ལ་གན་ཁེལཨ་ཤོ་ཀ་མཆོད་རྟེན། པུལ་
ཅོག་ཨ་ཤོ་ཀ་མཆོད་རྟེན། ཨི་པའི་ཨ་ཤོ་ཀ་མཆོད་རྟེན་བཅས་བཞི་མཇལ་རྒྱུ་ཡོད་
པ་གསུངས།།
༈ ཡེ་རང་གི་ཇོ་བོ་ཨ་ཀཾ་དང་བྷུ་ཁཾ་གཉིས།
ཇོ་བོ་རང་བྱུང་ལྔ་ལྡན་གྱི་ཐུགས་ཀ་ནས་འོད་ཟེར་ཁ་དོག་ལྔ་འཕྲོས་ཏེ་བལ་པོའི་ཡུལ་
དུ་སོང་བས། ཆོས་རྒྱལ་ཆེན་པོ་སྲོང་བཙན་གྱིས་གནས་དེར་ཐུགས་རྗེ་ཆེན་པོའི་
སྐུ་ཚབ་ལྔ་བཞུགས་པར་གཟིགས་ཏེ། སྤྲུལ་པའི་དགེ་སློང་ཨ་ཀཱར་མ་ཏི་ཤྲཱི་ལ་
བཏང་། མ་ཧེ་མོ་ཞིག་ཉིན་རེ་བཞིན་ནགས་ཚལ་ཞིག་གི་ནང་དུ་ཕྱིན་ནས་འོ་མ་ཟད་
144



པར་བྱས་ནས་འོངས་པ་རྫི་བོས་ཤེས་ནས་བ་དེ་གང་དུ་ཕྱིན་པའི་རྗེས་སུ་རྫི་བོ་དེ་ཕྱིན་
ནས་བལྟས་སྐབས། བ་དེས་ཙནྡན་གྱི་སྡོང་པོ་འོད་ཟེར་འཕྲོ་བ་ཞིག་ལ་བསྐོར་བ་
བྱེད་ཅིང་འོ་མ་གཏོར་པས་ལོ་མ་རྣམས་འོ་མའི་དྲེགས་པས་ཁེབས་ཏེ་འདུག་པ་མཐོང་
ནས་ངོ་མཚར་དུ་བཟུང་། སྤྲུལ་པའི་དགེ་སློང་ཡང་དེར་བྱོན་ནས་ཙནྡན་དེ་བཅད་
པས་གནས་ལྔ་ནས་འོད་ཟེར་དང་བཅས་མ་བསྣད་པར་ཆོད་ཅིག་པའི་སྒྲ་བྱུང་ཞིང་།
ཙནྡན་བཀས་པའི་ནང་ན་ཐུགས་རྗེ་ཆེན་པོ་བཞེངས་པ་གཡས་མཆོག་སྦྱིན་མཛད་པ་
ལྔ་བྱུང་བ་ནས། ཨ་ཀཾདང་། བྷུ་ཁཾ། འཇའ་མ་ལི་དཀར་མོ་གསུམ་བལ་ཡུལ་དུ་
བཞུགས་སུ་གསོལ། བཞི་པ་མང་ཡུལ་སྐྱིད་གྲོང་དུ་གདན་དྲངས། ལྔ་པ་དེས་ང་
ནི་བོད་ཀྱི་རྒྱལ་པོའི་ཡི་དམ་དུ་འགྲོའོ་ཞེས་གསུངས་པ་བཞིན་སྤྱན་དྲངས་ཏེ༑ ཆོས་
རྒྱལ་ཆེན་པོ་ལ་ཕུལ་ནས་སྤྲུལ་པའི་དགེ་སློང་ཡང་རྒྱལ་པོའི་སྨིན་མཚམས་སུ་ཐིམ་
པར་གྱུར་ཏོ། །ཇོ་བོ་དང་པོ་གསུམ་ནི་ད་ལྟར་བལ་ཡུལ་དུ་བཞུགས་ཤིང་། ལོ་
ལྟར་དད་ལྡན་སྟོང་ཕྲག་མང་པོས་ཕྱག་མཆོད་དང་གྲོང་ཁྱེར་རྣམས་སུ་གདན་དྲངས་
ནས་མཆོད་པའི་དུས་སྟོན་རྒྱ་ཆེར་བྱས་པའི་ཉིན་རྒྱལ་ཁབ་དུ་གཞུང་འབྲེལ་གུང་
སེང་གཏོང་བ་དང་། མི་རྣམས་དགའ་སྐྱིད་ཀྱི་དཔལ་ལ་རོལ་པའི་ལོ་རྒྱུས་རྒྱས་
པ་ཡོད་འདུག།
145



༈ བལ་ཡུལ་ཨེ་ཡི་གཙུག་ལག་ཁང་།
བལ་ཡུལ་ཨེ་ཡི་གཙུག་ལག་ཁང་དུ་གྲགས་ཤིང་། སློབ་དཔོན་ཆེན་པོ་པདྨ་འབྱུང་
གནས་ཀྱིས་བལ་མོ་ཀུ་ས་ལི་ལ་དམྱལ་བ་བསྟན་ནས་ཐར་པའི་ལམ་དུ་བཀྲིས་པའི་
གནས་དང་། བལ་པོ་ཧཱུྃ་ཀ་ར་སོགས་སྐྱེས་ཆེན་དམ་པ་རྣམས་ཀྱི་བྱིན་གྱིས་བརླབས་
པའི་གནས་ཡིན་ཀྱང་། དེང་སང་གཙུག་ལག་ཁང་གི་གཡས་ཕྱོགས་གཅིག་ལ་གྲུམ་
ཐག་བཟོ་གྲྭ་བཙུགས་པ་དང་། གཡོན་ཕྱོགས་སུ་བལ་པོའི་ཁྱིམ་ཚང་བཅས་ནས་
བསྡད་ཡོད་ཚུལ་འདུག།
༈ དབྱིག་གཉེན་མཆོད་རྟེན་ནི། །
རི་གླང་རུའི་ནུབ་ཕྱོགས་འཇམ་དཔལ་གྱི་རི་བོ་ན་ཡོད་པ་གསུངས། དེ་ནི་འཛམ་
གླིང་རྒྱན་དྲུག་ཏུ་གྲགས་པའི་ནང་ཚན་འཕགས་པ་ཐོགས་མེད་ཀྱི་གཅུངསློབ་དཔོན་
ཆེན་པོ་དབྱིག་གཉེན་ཏེ། དེ་ཉིད་འཕགས་པའི་ཡུལ་དུ་སངས་རྒྱས་ཀྱི་བསྟན་པ་
གསལ་བར་མཛད་པའི་ཕྲིན་ལས་མཐར་ཕྱིན་ནས། འཁོར་དགེ་འདུན་སྟོང་གིས་
བསྐོར་ཏེ་བལ་ཡུལ་དུ་ཕེབས། ཆོས་གཞི་མང་པོ་བཙུགས་ནས་དགེ་འདུན་གྱི་སྡེ་
རྒྱ་ཆེར་འཕེལ་བར་མཛད། དུས་ལན་གཅིག་ཁྱིམ་བཙུན་ཆོས་གོས་གྱོན་ཏེ་ཞིང་
རྨོད་པ་གཟིགས་པའི་རྐྱེན་གྱིས་ཐུགས་སྐྱོ་ནས་སྐུ་མྱ་ངན་ལས་འདས་པའི་ཤུལ་དུ་
སློབ་མ་རྣམས་ཀྱིས་བཞེངས་པའི་མཆོད་རྟེན་ཡིན་པར་གསུངས།
146



༈ སྟོན་པའི་བཞུགས་ཁྲི་ནི།
འཇམ་དཔལ་རི་བོའི་ནུབ་ཕྱོགས་སུ་རི་བོ་འབིགས་བྱེད་དུ་གྲགས་པའི་རྩེ་མོ་ན་རྡོ་
བརྩེགས་པའི་སངས་རྒྱས་ཀྱི་བཞུགས་ཁྲི་ཞེས་པ་དེ་ཡོད་གསུངས། དེའི་མདུན་
དུ་རྡོ་སྟེགས་ཤིག་ཡོད་པ་ལ་མི་ཤི་བ་ཕལ་ཆེར་གྱི་ཕུང་པོ་སྲེག་ཟིན་པའི་ཐོད་པའི་རུས་
པ་དེའི་སྟེང་དུ་བརྡུང་སྟེ། ཐལ་བ་རླུང་ལ་ཕྱར་ནས་གཤིན་པོ་དེ་གང་དུ་སྐྱེ་བའི་
གནས་བརྟགས་པའི་སྲོལ་ཡོད་འདུག །
༈ ཀླུ་སྒྲུབ་ཀྱི་སྒྲུབ་ཕུག་ནི།
རི་བོ་འབིགས་བྱེད་ཀྱི་མདུན་ཕྱོགས་རི་སྐེད་ནགས་ཚལ་སྟུག་པོའི་དབུས་སུ། སྒྲུབ་
ཕུག་ཤིན་ཏུ་ལེགས་པ་སྤྲོ་བ་འཕེལ་བ་ཞིག་གི་ནང་དུ་ཐུབ་དབང་གི་སྐུ་དང་ཀླུ་སྒྲུབ་
ཀྱི་རྡོ་སྐུ་བཅས་ཡོད་པར་གསུངས།།
༈ མ་ཧེ་རྫི་བོ་སངས་རྒྱས་པའི་ཤུལ།
ཀླུ་སྒྲུབ་ཀྱི་སྒྲུབ་ཕུག་དང་ཉེ་བའི་ས་ན་ཡོད། སྔོན་སློབ་དཔོན་ཀླུ་སྒྲུབ་བྲག་ཕུག་དེར་
བཞུགས་པའི་ཚེ། ཡམ་བུའི་གྲོང་ཁྱེར་ནས་མ་ཧེའི་རྫི་བོ་བླུན་པོ་ཞིག་སློབ་དཔོན་
ལ་ཤིན་ཏུ་དད་ནས་ཡང་ཡང་མཇལ་ཞིང་ཞོ་དང་འོ་མ་ལ་སོགས་ཀྱིས་མཆོད་པར་
བྱེད་པ་ཞིག སློབ་དཔོན་གྱིས་དབང་བསྐུར་གདམས་པ་གནང་བ་བཞིན་བསྒོམས་
པས་གྲུབ་པ་བརྙེས་ཏེ། ལུས་དེ་ཉིད་ཀྱིས་བྲག་ཕུག་བརྟོལ་ནས་མཁའ་སྤྱོད་དུ་ཕེབས།
གནས་དེ་ན་ཞབས་རྗེས་དང་བྲག་ཕུག་བརྟོལ་བའི་ཤུལ་ནི་ད་ལྟའང་གསལ་བར་ཡོད།
147



དེ་དང་ཉེ་བར་སློབ་དཔོན་ཆེན་པོ་དབྱིག་གཉེན་གྱི་བཞུགས་གནས་སུ་གྲགས་པའི་
བྲག་ཕུག་ཤིན་ཏུ་ཉམས་དགའ་བ་ཞིག་ཀྱང་ཡོད། རང་བྱུང་མཆོད་རྟེན་ཆེན་མོའི་
བྱང་ཕྱོགས་ཤིན་ཏུ་ཉེ་བའི་ས་ན་ནཱ་ག་པུ་རི་དང་། འགྱང་ཙམ་ན་ཀླུ་གན་རྐྱལ་དུ་
གྲགས་པ་ཁྱབ་འཇུག་ཉལ་བའི་རྡོ་སྐུ་དང་། མཆོད་རྟེན་གཉིས། རྣལ་འབྱོར་ནམ་
མཁའ་ཞེས་གྲགས་པའི་རི་བོ། རྡོ་སྐུ་སོགས་མང་པོ་ཡོད་པ་གསུངས། ལྷོ་ཕྱོགས་
ཤིན་ཏུ་ཉེ་བའི་ས་ན་བཱ་སུ་པུ་རི་དང་། ཤར་ཕྱོགས་སུ་འབྲས་སྤུངས་ལྷ་ཁང་དུ་ལྷ་
སྐུ་དང་སྒོ་དྲུག་དུ་ནང་བྱང་ཆུབ་ལྗོན་ཤིང་དང་བཅས་པ་བཞུགས།།
༈ འཇམ་དཔལ་མཆོད་རྟེན།
གླང་རུའི་ནུབ་ཕྱོགས་ན་ཡོད་པའི་རི་བོ་དེ་ནི། ཤནྟི་ཤྲཱི་སྟེ་ཞི་བའི་དཔལ་ཞེས་བྱ་
བ་དེས་སློབ་དཔོན་འཇམ་པའི་ལྷའི་མདུན་ཡུན་རིང་དུ་བཞུགས་པའི་གནས་དང་།
དེའི་མཐུ་སྟོབས་གསལ་བར་བྱ་བའི་ཕྱིར་དུ་མཆོད་རྟེན་བརྩིགས་པ་ནི། ད་ལྟ་འཛམ་
དཔལ་མཆོད་རྟེན་དུ་གྲགས་པ་དེ་ཉིད་དོ།།
༈ བལ་པོ་རྫོང་དུ་གྲགས་པའི་གནས།
གནས་དེར་སློབ་དཔོན་ཆེན་པོ་པདྨ་འབྱུང་གནས་ཀྱིས་མཁའ་འགྲོ་ཡེ་ཤེས་མཚོ་རྒྱལ་
ལ་བར་ཆད་བདུད་ལས་རྒྱལ་ཕྱིར་ཕུར་པ་མགུལ་ཁུག་མ་གསུངས་པའི་གནས་དང་།
མཚོ་རྒྱལ་ཉིད་སྣང་བཞི་མཐར་རུ་ཕྱིན་ཏེ་རྣམ་སྨིན་གྱི་ལུས་བུད་ཤིང་ཟད་པའི་མེ་
བཞིན་ཡེ་ཤེས་ཀྱི་སྐུ་རུ་གྱུར་པ་གསུངས། རྒྱ་གར་གི་དྷརྨ་བོ་དྷི་དང་རྗེ་མི་ལ་རས་
148



པ་ཡང་གནས་དེར་མཇལ་འཕྲད་དུ་མཛད། འཁོར་དག་པ་ཁ་ཅིག་གི་སྣང་ངོར་
སློབ་དཔོན་ཆེན་པོ་གནས་འདི་ནས་སྲིན་ཡུལ་དུ་གཤེགས་པ་མཇལ།།
༈ དེ་སྦིར་ཀོ་ཊི་ཞེས་པའི་གནས།
སྒྲ་སྒྱུར་གྱི་རྒྱལ་པོ་མར་པ་ལོ་ཙཱ་ལ་དཔལ་ས་ར་ཧ་དངོས་སུ་ཞལ་བསྟན་ནས་དོ་ཧ་
རྡོ་རྗེའི་གླུ་གསུངས་པའི་གནས་ཡིན་པར་གསུངས། གཞན་ཡང་མང་ཡུལ་སྐྱིད་
གྲོང་ངམ་གུང་ཐང་གི་ཕྱོགས་སུ། ཆོས་རྗེ་ས་པཎ་གྱིས་མུ་སྟེགས་འཕྲོག་བྱེད་དགའ་
བོ་རྩོད་པས་ཚར་བཅད་པའི་དུས་ཀྱི་བཞུགས་ཁྲི། ར་ས་འཕྲུལ་སྣང་གི་མཐའ་
འདུལ་གཙུག་ལག་ཁང་བཞིའི་ཡ་གྱལ་བྱམས་པ་སྤྲིན་གྱི་གཙུག་ལག་ཁང་སོགས་
བྱིན་ཅན་མང་དུ་བཞུགས་པར་བཤད། དེ་དང་ཉེ་བར་སློབ་དཔོན་ཆེན་པོས་དགེ་
སློང་བཞི་ལ་དངོས་གྲུབ་གནང་བའི་གནས་དངོས་གྲུབ་ཕུག་ཏུ་གྲགས་པ་དང་། མང་
ཡུལ་གྱི་རི་བོ་དཔལ་འབར། རྗེ་བཙུན་གྱི་སྒྲུབ་གནས་རག་མ་བྱང་ཆུབ་རྫོང་། རྐྱང་
བན་ནམ་མཁའ་རྫོང་། བྲག་དཀར་རྟ་སོ། སྨིན་འཁྱུག་གྲིབ་མ་རྫོང་། འཁྲུང་
ཡུལ་སྐྱ་རྔ་རྫོང་། རྐང་ཚུགས་ཕུག ལིང་པ་བྲག་དམར་རྫོང་། རོན་གྱི་འོད་གསལ་
ཕུག ར་ལའི་ཟ་འོག་ཕུག་རྣམས་རིམ་ཅན་དུ་ཡོད་པ་གསུངས།།
149



༈ ལྷོ་ཕྱོགས་མོན་ཁའི་བྲག
སྐུ་ཚབ་གཏེར་ལྔའི་གནས་ཀྱི་བྱང་ཕྱོགས་གཞུང་ལམ་གཡས་སུ་རིགས་གསུམ་མགོན་
པོའི་རྟེན་ཁང་གི་རྒྱབ་རིའི་བྲག་དེ་ཡིན་པ་ངོས་འཛིན། བྲག་དེའི་ངོས་སུ་སློབ་དཔོན་
ཆེན་པོའི་སྐུ་རྗེས་ཀྱང་མཇལ་རྒྱུ་ཡོད་པ་གསུངས་ཀྱང་ལྷོ་ཕྱོགས་མོན་ཁའི་བྲག་དངོས་
ནི་འབྲུག་ཡུལ་དུ་ཡོད།།
༈ སྐུ་ཚབ་གཏེར་ལྔ།
གནས་ཆེན་ཆུ་མིག་བརྒྱ་རྩ་ནས་ལྷོ་ཕྱོགས་སུ་ཉིན་ལམ་ཕྱེད་ཙམ་ན། རྫོང་གསར་
པའི་ཤར་ངོས་གློ་བསམ་ཕུག་ཞེས་པའི་གྲོང་གི་ལྷོ་ཕྱོགས་རི་བོ་གླང་ཆེན་འདྲ་བའི་སྟེང་
གི་གྲུབ་པ་ལྷ་ཁང་ནང་། གུ་རུ་པདྨ་སམ་བྷ་བའི་སྐུ་བརྙན་དང་། རྡོ་རྗེ་གྲོ་ལོད་ཀྱི་
སྐུ་བརྙན། ཡེ་ཤེས་མཚོ་རྒྱལ་སྐུ་བརྙན། སློབ་དཔོན་ཆེན་པོའི་ན་བཟའ་སྟོད་འགག
གུ་རུའི་ཞབས་ལྷམ་བཅས་ལྔ་ལ་གཏེར་ལྔ་ཞེས་ཞུ་བ་རྣམས་མཇལ་རྒྱུ་ཡོད། གཞན་
ཡང་གནས་དེའི་ཉེ་འཁོར་དུ་སློབ་དཔོན་ཆེན་པོའི་ཞབས་རྗེས་སོགས་ངོ་མཚར་བ་དུ་
མ་མཇལ་རྒྱུ་ཡོད་པར་གསུངས།།
༈ གུ་རུའི་གཏེར་ཚྭ།
ལྷོ་ཕྱོགས་མོན་ཁའི་བྲག་ནས་ཉིན་ལམ་ཕྱེད་ཙམ་གྱི་སར་སྟོད་ཚུགས་ཞེས་པའི་ལུང་
པ་དེའི་ཕུ་ན། སློབ་དཔོན་ཆེན་པོས་རྫུ་འཕྲུལ་གྱིས་ཚྭ་གཏེར་ཟད་མེད་རྒྱས་བཏབ་
པས༑ ད་ལྟའི་བར་ཟད་མེད་ཀྱི་ཚྭ་གཏེར་དང་། སློབ་དཔོན་ཆེན་པོའི་སྒྲུབ་ཁང་
150



བྱིན་རླབས་ཅན། པད་ཞྭ་རང་བྱོན། ཞབས་རྗེས། དབུ་རྗེས་ངོ་མཚར་
དང་ལྡན་པ་བཅས་ཡོད་པར་གསུངས།།
༈ ཅོང་ཞི་རང་བྱོན།
ཆུ་མིག་བརྒྱ་རྩའི་བྱང་ཕྱོགས་སུ་ཉིན་ལམ་གཅིག་ཙམ་ན་ཡོད། དེ་སློབ་
དཔོན་ཆེན་པོ་དང་། གྲུབ་ཐོབ་བརྒྱད་ཅུས་བྱིན་གྱིས་བརླབས་ཤིང། ཕུག་
པ་འོག་མའི་ནང་རང་བྱུང་གི་སྐུ་བརྙན་ཇོ་བོ་ཁཱ་སར་པ་ཎི་དང་། རྗེ་བཙུན་
སྒྲོལ་མ། སློབ་དཔོན་ཆེན་པོ་གཙོ་འཁོར་རྣམ་གསུམ། གཞན་ཡང་སྐུ་
ཕྱག་གི་རྗེས་སོགས་རང་བྱོན་མང་པོ་དང་། དེ་དང་ཉེ་བ་ན་མཁའ་འགྲོའི་
ཚོགས་ཁང་དང་དེའི་ནང་ན་ཡང་མགོན་པོ་ཕྱག་དྲུག་འབུར་དོད་དང་། ཕུག་
པའི་སྒོ་ན་ངན་སོང་སྒོ་མོ། དེའི་འོག་ན་རྟ་མགྲིན་རང་བྱོན་སོགས་ཡོད་
པར་གསུངས།།
༈ གུ་རུའི་གསང་ཕུག
ནང་དུ་རྡོ་ཀ་མ་རུ་པ་ལས་གྲུབ་པའི་ཀ་བ་ཆེན་པོ་བཙུགས་ནས་ཡོད་ཅིང་བྲག་
ངོས་སུ་གུ་རུ་མཚན་བརྒྱད་ཀྱི་དཀྱིལ་འཁོར་རང་བྱོན་དང་། སྒོ་ལ་རྡོ་རྗེ་
རྒྱ་གྲམ་ཀྱི་རྒྱས་བཏབ་པ། སློབ་དཔོན་ཆེན་པོ་དངོས་སུ་བཞུགས་ནས་བྱིན་
གྱིས་བརླབས་པའི་གསང་ཕུག་དེའི་གཡས་གཡོན་སྟེང་འོག་རྣམས་སུ་སངས་
རྒྱས་སྨན་བླ་དང་། རྗེ་བཙུན་སྒྲོལ་མ་སོགས་ཞི་བ་དང་ཁྲོ་བོའི་ལྷ་ཚོགས་
151



རྣམས་བཞུགས་པའི་ཕོ་བྲང་དང་། ཕྱོགས་རྣམས་ཀུན་ན་ཧུབ་གཅིག་འཐུང་
བས་འཆི་མེད་ཚེའི་རིག་འཛིན་ཐོབ་པའི་བདུད་རྩིའི་ཆུ་བོ་རྒྱུན་མི་ཆད་དུ་
འབབ་པའི་བྱིན་རླབས་ཅན་ཉམས་རྟོགས་ངང་གིས་འཕེལ་བའི་གནས་
རྣམས་ཡོད་པར་གསུངས།།
༈ དོལ་པོ་ཤེལ་གྱི་རི་བོ།
འཇིག་རྟེན་གསུམ་མགོན་རྒྱལ་བ་འབྲི་གུང་པའི་ཐུགས་སྲས་དམ་པ། གྲུབ་ཐོབ་སེངྒེ་
ཡེ་ཤེས་མཆོག་གནས་དེ་སྒོ་འབྱེད་པའི་ཕྱིར་གཟན་གཤོག་པ་བཞིན་དུ་མཛད་ནས་
རི་བོ་འབྲུག་སྒྲའི་དབུ་རྩེ་ར་འཕུར་ནས་ཕེབས་དུས་བྲག་རི་ལ་ཟངས་ཐལ་གྱི་སྐུ་རྗེས་
གསལ་བར་དོད། གནས་དེར་མི་མ་ཡིན་རྣམས་འདུལ་བའི་ཕྱིར་ཨེ་ཝཾ་རང་བྱོན་གྱི་
ཕབོང་ཆེན་པོའི་སྟེང་དུ་སེངྒེ་གསུམ་དང་སེང་ཕྲུག་བརྒྱ་རྩ་བརྒྱད་དུ་སྤྲུལ་ནས། སྣང་
སྲིད་ཀྱི་ལྷ་འདྲེ་མ་ལུས་པ་དབང་དུ་བསྡུས་ནས་སྲོག་སྙིང་བཞེས། གྲུབ་ཐོབ་དེ་ཉིད་
རྟེན་དགེ་སློང་ཡིན་ཀྱང་། འགྲོ་བ་རྣམས་ཀྱི་དོན་དུ་སེངྒེ་དང་གར་མཁན་རྔོན་པ་སོགས་
སུ་སྤྲུལ་ནས་འགྲོ་བའི་དོན་ཁོ་ན་མཛད་པ་དེ་ཉིད་བཞུགས་པའི་གནས་ཡིན། གནས་
དེ་ཡང་གྲུབ་ཐོབ་ཆེན་པོའི་གཟིགས་སྣང་དུ་ཤེལ་གྱི་ལྷ་བབས་མཆོད་རྟེན་དཔག་ཚད་
ལྔ་བརྒྱ་ཙམ་གྱི་ནང་དུ་སངས་རྒྱས་སྟོང་རྩགཉིས་བཞུགས་པའི་གཞལ་ཡས་ཁང་དང་།
ཕྱི་རོལ་དུ་དགྲ་བཅོམ་ལྔ་བརྒྱ་དང་གནས་བརྟན་བཅུ་དྲུག་སོགས་ཀྱིས་བསྐོར་ནས་
བཞུགས་པ། ཕྱོགས་བཞིན་ཤེལ་གྱི་སྐས་ཐེམ་ཉེར་གཅིག་རེ་བཙུགས་པའི་ཚུལ་དུ་
152



གཟིགས༑ གནས་ཀྱི་སྙིང་པོ་ཤེལ་གྱི་རྡོ་རྗེ་གསང་ཕུག་ཡིན་པ་དགོངས་ནས་འདི་ཉིད་
དུ་གཙུག་ལག་ཁང་གསར་དུ་བཞེངས། རྒྱས་པར་བལ་ཡུལ་ནང་པའི་གནས་ཡིག་
སོགས་གཞན་ལས་མཁྱེན་པར་ཞུ།། །།
153



༈ དཔལ་ལྡན་འབྲུག་གི་ཡུལ།
བུམ་ཐང་ཆོས་རྗེ་བྲག
ཕྱོགས་བཞིའི་བྲག་གི་ཡ་གྱལ་སྔོན་དུས་རབས་བརྒྱད་པར་གུ་རུ་རིན་པོ་ཆེས་བྱིན་
གྱིས་བརླབས་པའི་གནས་ཡིན། བྲག་རི་ཆོས་ཀྱི་པོ་སྟི་བརྩེགས་འདྲའི་ལོགས་ལ་
གུ་རུ་དངོས་སུ་བཞུགས་པའི་གདན་ཁྲི་དང་། དུང་དཀར་རང་བྱོན་རྣམས་གསལ།
རྡོ་རྗེ་གཡུ་སྒྲོན་མའི་ཕོ་བྲང་བྲག་མེ་ལོང་འདྲ་བའི་རྩེ་མོར་གུ་རུ་སྲིན་ཡུལ་དུ་བྱོན་
སྐབས་ཀྱི་ཞབས་རྗེས་ཁྲུ་གང་གི་ཚད་ཅན་དང་། རྡོ ཡི་བཞུགས་ཁྲིའི་ཁར། རྡོ་
རྗེ་གྲོ་ལོད་ཀྱི་སྐུར་བཞེངས་ཏེ། སྤ་གྲོ་སྟག་ཚང་ནས་བྱོན་སྐབས་ཀྱི་སྟག་གི་ཞབས་
རྗེས་རྣམས་གསལ་བར་ཡོད།། །
༈ བུམ་ཐང་ཤུགས་བྲག་སེང་གེ་རྫོང་།
རྒྱ་གར་གྱི་རྒྱལ་པོ་སིན་དྷ་རཱ་ཛ་ཞེས་བྱ་བ་དེ་ཉིད་འདུལ་བའི་དུས་ལ་བབས་པ་དང་།
དེའི་སྲས་མོ་མོན་མོ་བཀྲ་ཤིས་ཁྱེའུ་འདྲེན་དེ་ཉིད་ལས་ལྡན་གྱི་སྒྲུབ་རྒྱར་གཟིགས་
ཏེ་གནས་དེར་ཕེབས། སྲིན་པོའི་རྒྱལ་པོ་མ་ཧ་རཱ་ཛ་ཞེས་བྱ་བ་འཁོར་དང་བཅས་
པ་བསྒྲལ་ཏེ། གཟུགས་ཕུང་རྣམས་སྲ་མཁྲེགས་ཀྱི་རྡོ་བ་རུ་བྱིན་གྱིས་བརླབས་ནས།
ཟིལ་གནོན་གྱི་བྲོ་བརྡུང་མཛད་དེ། འདམ་ལྟར་བཛིས་པའི་ཞབས་གཉིས་ཀྱི་རྗེས་
དང༑ གཞན་ཡང་ཕྱག་ཞབས་ཀྱི་རྗེས་སོགས་གྲངས་ལས་འདས་པ་ཡོད། དེང༌
སང་ཞབས་རྗེས་ཐང་དུ་གྲགས། གནས་མཆོག་དེ་ཉིད་ལ་ནང་གསེས་ཀྱིས་དབྱེ་
154



ན་གཙོ་བོ་རྫོང་གསུམ་སྟེ། ཕུན་བྲག་དཀར་ནམ་མཁའ་རྫོང་། བར་ན་བདུད་འདུལ་
སེངྒེ་རྫོང་། མདའན་ཁྱུང་ཆེན་མཁའ་ལྡིང་རྫོང་གསུམ་གྱི་གཙོ་བྱས་རི་བྲག་ཐམས་
ཅད་སྐུ་དང་ཕྱག་ཞབས་ཀྱི་རྗེས་སོགས་གྲངས་མེད་བཞུགས་ཤིང་། དེ་ཡང་གཡས་
ཀྱི་ལུང་མདའི་ནང་ཚུན་བྲག་རི་སེངྒེ་ཐུར་རྒྱུག་འདྲ་བའི་གཡས་ཟུར་ན། ཊཱ་ཀིའི་
གཙོ་མོ་ཡེ་ཤེས་མཚོ་རྒྱལ་གྱི་སྒྲུབ་ཕུག་བདེ་ཆེན་གསང་ཕུག་པདྨ་ཁ་ཕྱེ་བ་ལྟ་བུ་དེ་
ཡོད༑ དེའི་སྒོ་སྟེང་གི་ཐད་དུ་མ་ཡིག་རང་བྱོན། སྒོ་མདུན་གཡོན་ཟུར་ལ་ཧཱུྃ་
ཡིག་རང་བྱོན། ནང་དུ་དུང་དཀར་གྱི་གཡུང་དྲུང་གཡོན་འཁོར་རང་བྱོན། བྲག་
གི་སྟག་པར་མཁའ་འགྲོ་མཚོ་རྒྱལ་གྱི་ཞབས་རྗེས་དང་། བྲག་དེ་ལ་དགའ་འཁྱིལ་
དམར་སེར་རང་བྱོན། དེའི་འོག་ཏུ་གསོལཐབ་རང་བྱོན་བཅས་གསལ་བར་བཞུགས་
པར་གསུངས།།
༈ མོན་ཁ་ནེ་རིང་སེང་གེ་རྫོང་གི་ཕུག་པ་ནི།
སེང་གེའི་མགོ་བོ་འདྲ་བ། ཨོ་རྒྱན་པདྨ་དང་། ཡེ་ཤེས་མཚོ་རྒྱལ་སོགས་ལས་
ཅན་གྱི་འཁོར་དང་བཅས་པ་ཟླ་བ་གསུམ་གྱི་རིང་ཕུར་པ་སྒྲུབ་པའི་གནས་ཡིན། གནས་
དེར་རིན་ཆེན་སྣ་ལྔ་གཏེར་དུ་སྦས་ནས་ཡོད། དེའི་རྒྱབ་ཕྱོགས་པདྨ་རྫོང་དུ། ཟབ་
མོའི་གཏེར་ཆེན་ལྔ་དང་། གཏེར་ཆེན་བརྒྱ་དང་རྩ་བརྒྱད་སྦས། གཡོན་ཕྱོགས་
རིན་ཆེན་རྫོང་དུ། ནོར་གཏེར་གྱི་སྒྲུབ་སྐོར་མང་པོ་སྦས་ནས་ཡོད་པར་གསུངས།
155



༈ བྲག་དཀར་བཀྲ་ཤིས་ཆོས་རྫོང་།
གུ་རུའི་བཞུགས་ཁྲི་རང་བྱོན། དེའི་རྒྱབ་ཡོལ་ལ་མཚལ་གྱི་མཁའ་འགྲོའི་བརྡ་ཡིག་
དང༑ ཞལ་རྗེས་གསལ་བར་ཡོད། དེ་དང་ཉེ་བའི་སྟེང་ཐད་ཀྱི་ཤར་ཕྱོགས་སུ་ཨ་
ཡིག་རང་བྱོན་ཤིནཏུ་ཆེ་བ་དང་། མཁའ་འགྲོའི་བརྡ་རིས་གྲངས་མེད་པ་རང་བྱོན་
དུ་ཡོད། དེ་དང་ཉེ་བའི་བྲག་ལ་གུ་རུའི་གསང་ཕུག་བཞུགས་གདན་གཉིས་བརྩེགས་
དང༑ ཡིག་འབྲུ་ཕྱག་མཚན་གྱི་རྣམ་པ་དུ་མ་རང་བྱོན་དུ་ཡོད། གནས་དེ་ནི་གུ་རུ་
བདུད་འདུལ་རོལ་པ་ཆེན་པོའི་སྐུར་བཞེངས་པའི་གནས་ཡིན་པར་གྲགས་སོ།།
༈ བདུད་འདུལ་སེང་གེ་རྫོང་། །
བྲག་དཀར་རྫོང་གི་མདུན་ན་ཡོད།བྲག་རི་སེང་གེ་གནམ་དུ་མཆོངས་པ་འདྲ་བ་དེའི་
སྐེད་པར། གུ་རུའི་བཞུགས་ཁྲི་མཁའ་འགྲོས་བརྩིགས་པ་རྡོ་ལས་གྲུབ་པ་ངོ་མཚར་
ཅན་དང་། གཡས་ཕྱོགས་ཀྱི་བྲག་འདབས་སུ་གུ་རུའི་ཞབས་རྗེས་སོགས་ཡོད།།
༈ གནས་ཀྱི་སྙིང་པོ་ཁྱུང་ཆེན་ནམ་མཁའ་རྫོང་།
མ་ཧཱ་གུ་རུ་མའོངས་སྙིགས་མའི་འགྲོ་ལ་དགོངས་ཏེ། སྐུ་ཚབ་གྲངས་མེད་དང། ཤོག་
སེར་མཁའ་འགྲོའི་བརྡ་རིས་སུ་བགྱིས་ཏེ་གཏེར་དུ་སྦས། ཉིད་ཀྱི་སྐུ་དང་ཕྱག་ཞབས་
ཀྱི་རྗེས་མང་དུ་མཛད་ནའང་གཙོ་བོ་ལྟ་བུ་ནི། རྡོ་རྗེ་བརྩེགས་པའི་བྲག་ལོགས་ཀྱི་སྐུ་
རྗེས་མཐོང་བ་རང་གྲོལ་དེ་ཉིད་ཡིན། གཞན་ཡང་འདི་ཡི་ཕྱོགས་ཀུན་ཏུ་ཕྱག་ཞབས་
ཀྱི་རྗེས་དང་། ཕྱག་མཚན་གྱི་རྣམ་པ་རང་བྱོན་དཔག་མེད་བཅས་བཞུགས་སོ།།
156



。
。
༈ ལྷོ་མོན་ཕྱོགས་ཀྱི་སྦས་གནས་རོང་མོ་སྟེང་གི་ངོ་སྤྲོད་ནི།
མཁའ་འགྲོའི་གསང་ཚིག་ལས། མོན་ཁ་སེང་གེ་ཡང་རྫོང་གི༔ ཆུ་རྒྱུད་རོང་མོ་
སྟེང་ཞེས་བྱ༔ སྦས་གནས་ལྷུན་གྲུབ་བདེ་ཆེན་ཡིན༔ འདི་ལ་སྒོན་བཞི་རུ་བསྟན༔
ཤར་སྒོ་དུང་གི་བྲག་སྒོ་ཡིན༔ ལྷོ་སྒོ་གཡུ་ཡི་མཎྜལ་ཡིན༔ ནུབ་སྒོ་པདྨ་ཕུག་
རིང་ཡིན༔ བྱང་སྒོ་འཇའ་ཚོན་འཁྱིལ་བ་ཡིན༔ གནས་ཀྱི་ཉེ་འདབས་ཤར་ཚུའི་
འགྲམ༔ སྐུ་གསུང་ཐུགས་ཀྱི་ཕུག་པ་ཡོད༔ །ཅེས་སོགས་གསུངས་པ་ལྟར། ཚེ་
དབང་ཕུག་ཏུ་ཚེ་དཔག་མེད་ཀྱི་སྐུ་རང་བྱོན། ཨོ་རྒྱན་བདེ་ཆེན་ཕུག་ཏུ་གུ་རུའི་བཞུགས་
ཁྲི་དང་། ཡབ་ཡུམ་གྱི་སྐུ་རང་བྱོན་སོགས་ཡ་མཚན་པ་མང་པོ་ཡོད། འཆི་མེད་
ཚེའི་རྫོང་ཆེན་འདི་ཉིད་ནི། ལུང་བྱང་ལས། མ་མཁའ་འགྲོ་འདུ་བའི་བདེ་ཆེན་
ཕུག༔དཔལ་འོད་གསལ་སྙིང་པོ་འཆི་མེད་ཕུག༔ དོན་དབྱིངས་རིག་འགྱུར་མེད་
གསང་བའི་ཕུག༔ མགོན་པད་འབྱུང་ཡབ་ཡུམ་གསང་བའི་ཕུག༔ གནས་འདི་
ལྔ་ངོ་མཚར་རྟགས་རེ་འབྱུང་༔ དཔལ་གུ་རུ་ཡབ་ཡུམ་མ་ཚོགས་ལ༔ གསོལ་
འདེབས་དང་རྒྱུད་བསྐུལ་ནན་ཏན་བྱ༔ །ཞེས་སོ། མཁའ་འགྲོ་དམར་མོའི་ལུང་
ལས༑ ཞིང་རྣམ་དག་པདྨ་འོད་ཞིང་དང་ དབྱེར་མེད་པའི་སྦས་གནས་བདེ་
ཆེན་གླིང༔ དཔལ་རིགས་གསུམ་མགོན་པོས་བྱིན་གྱིས་རླབས༔ དོམ་རོང་མོ་
སྟེང་ཞིང་བྱ་བ་དེ༔ །ཤར་རྡོ་རྗེ་དབྱིངས་ཀྱི་རྫོང་ཆེན་ནི། །དཔལ་མི་བསྐྱོད་རྡོ་
རྗེའི་ཞིང་ཁམས་ཡིན༔ ལྷོ་ནང་གསལ་དགའ་བའི་རྫོང་ཞིང་ན༔ ཆོས་འབྱུང་
157



。
གནས་རིན་ཆེན་མཛོད་ཀྱི་ཞིང་༔ ནུབ་ཁམས་གསུམ་དབང་བསྐུར་རྫོང་ཞིང་ན༔
མ་མཁའ་འགྲོ་འདུ་བའི་ཕོ་བྲང་ཡོད༔ བྱང་དྲག་སྔགས་རོལ་པའི་རྫོང་ཞིང་ན༔
ལས་འཕྲིན་ལས་གྲུབ་པའི་དོ་ར་ཡོད༔ དབུས་མི་འགྱུར་རྡོ་རྗེ་རྫོང་ཞིང་ན༔ དཔལ་
ཧེ་རུ་ཀའི་ཕོ་བྲང་ཡོད༔ མདའ་སྒོ་བཞི་བྲག་སྒོ་བསྡམས་པ་འདྲ༔ ཤར་རྫིང་ལྔ་
གོང་དུ་འཁྱིལ་བ་འདི༔ དོན་ཕག་མོ་རིགས་ལྔའི་བླ་མཚོ་ཡིན༔ ལྷོར་སེར་ལྗང་
མེ་ཏོག་འདྲ་བ་འདི༔ ཉམས་རྟོགས་པ་འཕེལ་བའི་བརྡ་རུ་བསྟན༔ ནུབ་དེ་བའི་
ཀྲོ་དྷིའི་ཕོ་བྲང་ན༔ རང་བྱུང་གི་རྟགས་མཚན་དངོས་སུ་གསལ༔ དཔལ་ཐུགས་
རྗེ་ཆེན་པོ་རང་བྱོན་དང་༔ །རིགས་ལྔའི་མཚན་མ་དངོས་སུ་ཡོད༔ བྱང་ཧ་ཧ་
རྒོད་པའི་དུར་ཁྲོད་དང་༔ དཔལ་ཚངས་པ་སྨན་བཙུན་གཙོར་བྱས་པའི༔ སྡེ་
བརྒྱད་ཀུན་འདུ་བའི་ཕོ་བྲང་ཡོད༔ དེ་ཙམ་ཞིག་མ་ཚོགས་ལུང་དུ་བསྟན༔ །ཅེས་
དང༑ ཡང་བྱང་གསེར་གྱི་ཐིགས་པ་ལས། གཡས་ན་རི་བོ་དོ་ཆད་ལ༔ དགྲ་
བཅོམ་སྟོང་རྩའི་བཞུགས་གནས་ཡོད༔ ནུབ་བྱང་པདྨའི་དོ་ར་ལཿ ཨོ་རྒྱན་ང་
ཡི་བཞུགས་ཁྲི་སྟེང༔ རང་བྱུང་དཔལ་གྱི་གཞལ་མེད་དང༔ ཨོ་རྒྱན་ཕྱག་ཞབས་
རྗེས་མང་ཡོད༔ མཁའ་འགྲོ་འབུམ་གྱི་གསང་ཕུག་ན༔ ཡིད་བཞིན་གཏེར་གྱི་
བུམ་པ་ཡོད༔ །ཅེས་སོགས་གསུངས་སོ།།
158



༈ མོན་ཁ་ནེ་རིང་སེངྒེ་རྫོང་གསུམ་ལས་གནས་གསར་པདྨ་ཡང་རྫོང་ནི།
ཨོ་རྒྱན་སངས་རྒྱས་གཉིས་པས། སྒྲུབ་ཆེན་བཀའ་བརྒྱད་དཀྱིལ་འཁོར་ཞལ་ཕྱེ་
ནས༑ རྗེ་འབངས་རྣམས་ལ་སྨིན་བྱེད་ཀྱི་དབང་གནང་སྐབས། རྩ་བའི་གཟུངས་
མ་ཡེ་ཤེས་མཚོ་རྒྱལ་གྱི་མེ་ཏོག་ལྷ་སྐལ་ཕུར་པ་ཉིད་ལ་བབས་དུས་སྒྲུབ་པའི་དབེན་
གནས་མོན་ཁ་སེང་རྫོང་དུ་ལུང་བསྟན་པ་ལྟར་དབུས་ཀྱི་འདུས་མདོ་ལྟེ་བ་སེངྒེ་རྫོང་
དུ་ཕུར་པའི་སྒྲུབ་གནས་མཛད། གྲུབ་རྟགས་བསད་པ་གསོ་བའི་དངོས་གྲུབ་དང་།
རི་ལ་ཕུར་གདབ་བྲག་ལ་མེ་ཆེན་འབར་བ་མཛད། གཡས་ཕྱོགས་རྡོ་རྗེ་རྫོང་དུ་ཚེ་
སྒྲུབ་མཛད། གཡོན་ཕྱོགས་རིན་ཆེན་རྫོང་དུ་ཕུར་པ་དང་ནོར་སྒྲུབ་མཛད། དབུས་
ཕྱོགས་པདྨ་རྫོང་དུ་རྟ་མགྲིན་དང་། པདྨ་ཀཱི་ལ་ཡ་ཡི་སྒྲུབ་པ་མཛད། སྒྲུབ་ཕུག་
ཤར་ལྷོར་བསྟན་པ་རིམ་པ་གསུམ་ཅན། འདབས་ལ་ཐབས་ཤེས་དབྱེར་མེད་མཚོན་
པའི་མཚན་མ་གཉིས། དེའི་གཡོན་ཕྱོགས་བྲག་རིའི་ལོགས་སུ་ཀཱི་ལ་ཡའི་དཀྱིལ་
འཁོར་གྱི་རི་མོ་ཟུར་གསུམ་པ། དཔའ་བོ་དང་མཁའ་འགྲོའི་ཕྱག་ཞབས་ཀྱི་རྗེས་
བརྒྱ་དང་རྩ་བརྒྱད། ཨོ་རྒྱན་ཆེན་པོའི་སྐུ་ཆས་སོགས་ངོ་མཚར་བའི་རི་མོ་སྣ་ཚོགས་
ཡོད༑ མདུན་ན་འཇའ་ཚོན་རྟ་ཕག་གི་གནས་རི་དང་བླ་མཚོ་ངོ་མཚར་ཅན་སོགས་
རང་བྱོན་བསམ་འདས་བརྗོད་མི་ལང་བ་བཞུགས།།
159



༈ ཙ་རི་དཱ་འདྲ་གནས་ཆེན་སྟག་ཚང་སེངྒེ་བསམ་འགྲུབ།
སྤ་གྲོའི་བྱང་ཕྱོགས་སུ་ཡོད། དཔལ་ཨོ་རྒྱན་གྱི་སློབ་དཔོན་ཆེན་པོ་པདྨ་འབྱུང་
གནས་ཉིད་དམིགས་པ་མེད་པའི་ཐུགས་མངོན་སྤྱོད་ཀྱི་རྣམ་རོལ་རྡོ་རྗེ་གྲོ་ལོད་ཀྱི་
སྐུར་བཞེངས་ཏེ། དམ་སྲི་དང་མུ་སྟེགས་རྣམས་བཏུལ་བར་མཛད། ཕྱི་རབས་
རྣམས་ཀྱི་ཆེད་དུ་དམ་ཆོས་ཟབ་མོ་མང་པོ་གཏེར་དུ་སྦས། སློབ་དཔོན་པདྨ་འབྱུང་
གནས་དང་རླངས་ཆེན་དཔལ་གྱི་སེངྒེའི་ཞལ་སྔ་ནས་བྱིན་གྱིས་བརླབས། དངོས་
གྲུབ་བརྙེས་པའི་དཀྱིལ་འཁོར་ཨེ་ཁྲི་ཉི་ཤུ་རྩ་གཅིག མཚལ་གྱི་རྡོ་རྗེ་རྒྱ་གྲམ་རང་
བྱོན་སོགས་ཡོད། གཞན་དུ་ལོ་ཟླར་རྩེ་གཅིག་བསྒོམ་པ་ལས་གནས་ཆེན་འདིར་
ཏིང་ངེ་འཛིན་སྐད་ཅིག་ཙམ་བསྒོམ་ན་ཉམས་རྟོགས་འཕེལ་བ་མཐུན་སྣང་དུ་གྲུབ་
པའི་གནས་ཡིན་པས་དད་པ་དང་ལྡན་པ་རྣམས་ཀྱིས་གནས་དེར་ཞག་འགའ་ལས་
བཞུགས་མ་ཐུབ་ཀྱང་རང་གི་སེམས་ལ་རྟོག་དཔྱོད་རེ་མཛད་ནུས་ན་བག་བྲོ་བ་རེ་
འབྱུང་ངེས་པས་ཀུན་ཀྱི་ཐུགས་ལ་འཛིན་པ་ཞུ། སློབ་དཔོན་ཆེན་པོ རྫུ་འཕྲུལ་
གྱིས་ལན་གསུམ་ཕེབས་པར་བཤད། དེའི་ཉེ་འགྲམ་དུ་སྒྲུབ་ཕུག་དགུ་ཡོད།
དུས་རབས་༡༤ པའི་སྐབས་ཀཿཐོག་ཡེ་ཤེས་འབུམ་གྱིས་གནས་དེར་བཞུགས་
ནས་དགོན་པ་ཞིག་བཞེངས་འཆར་གནང་ཀྱང་མ་གྲུབ། དེ་རྗེས་༡༥༠༨སྐུ་
ཚབ་བསོད་ནམས་རྒྱལ་མཚན་གྱིས་དགོན་པ་ཞིག་སྟག་ཚང་གི་གོང་དུ་བཞེངས།
དེ་རྗེས་༡༦༤༦ ལོར་ཞབས་དྲུང་གིས་ཀོང་པོ་ནས་སློབ་དཔོན་རིག་འཛིན་
160



སྙིང་པོ་གདན་དྲངས་ཏེ་སྟག་ཚང་དུ་དགོན་པ་ཞིག་བཞེངས་པ་གྲགས། དེ་
རྗེས་༡༦༩༢ ལོར་བདེ་སྲིད་བསྟན་འཛིན་རབ་རྒྱས་ཀྱིས་བཀའ་བཞིན་སློབ་
དཔོན་གྲགས་པ་རྒྱལ་མཚན་གྱིས་སྒྲུབ་ཁང་གི་རྩར་གཙུག་ལག་ཁང་ཞིག་
བཞེངས༑ ༡༩༩༨ ཟླ་༤ ཚེས་ ༡༩ ཉིན་མེ་ཤོར་ཀྱང་ནང་གི་རྟེན་
རྣམས་ལ་གནོད་པ་ཆེར་མ་བྱུང་། དེ་རྗེས་དཔལ་ལྡན་འབྲུག་གཞུང་ནས་སླར་
ཡང་ཉམས་གསོ་ལེགས་པར་མཛད་པའོ།། །།
༈ ནུབ་ཕྱོགས་ཆུ་ལྡན་ཞིང་གི་གནས་ཆེན་ར་རྒོད་བྲག་
བྲག་ངོས་སྒྲུབ་གནས་ཁ་ལྷོ་ལ་ཕྱོགས་པ། དབྱིབས་ཟླ་གམ་འོག་པདྨ་ལྟ་བུ་རབ་ཏུ་
མཛེས་པའི་སྒྲུབ་གནས་ངོ་མཚར་ཅན་གྱི་ཕུག་པའི་གཡས་སུ་ཧཱུྃ་ཡིག་རང་བྱོན་དང་།
བྲག་ངོས་སློབ་དཔོན་ཆེན་པོའི་སྐུ་རྗེས། དེའི་གཡས་སུ་མཚོ་རྒྱལ་ཞབས་རྗེས།
དེའི་སྟེང་དུ་བཛ་གུ་རུ་རང་བྱོན་དང་། གུ་རུ་སྒྲུབ་ཕུག་མཁའ་འགྲོའི་གསང་ཕུག་
སོགས་ཡོད་པར་གསུངས། གཡོན་དུ་ཀཱ་པ་ལི་འདྲའི་གཏེར་ཚག་ལ། ཆོས་དང་
ནོར་དང་ཟབ་གཏེར་སོགས་བསམ་གྱིས་མི་ཁྱབ་པ་སྦས་ནས་ཡོད། སྐུ་རྗེས་སྟེང་
གི་བྲག་ལྡེབ་ལ་སྒྲོལ་དཀར་དང་། བྱ་ཁྱུང་རང་བྱོན། སྐུ་རྗེས་འོག་ཏུ་དགེ་སློང་
ནམ་སྙིང་གི་སྒྲུབ་ཕུག་དང་། འཕགས་མཆོག་སྤྱན་རས་གཟིགས་ཀྱི་དཀྱིལ་འཁོར་
སོགས་རང་བྱུང་མང་པོ་ཡོད་ཅིང་། གནས་དེ་ནི་ཟངས་མདོག་དཔལ་རི་གཉིས་
161



པ་རྒྱལ་བ་གོང་མ་རྣམས་ཀྱིས་ཡང་ཡང་བསྔགས་པར་མཛད་དོ། །ཅེས་ཀུན་བཟང་
བསྟན་འཛིན་གྱི་གསུང་ལས་བཏུས་པའོ།།
162



༈ བོད་ཀྱི་སྣོད་བཅུད།
བོད་ལྗོངས་ཁ་བ་ཅན་པའི་ཡུལ་གྱི་སྣོད་བཅུད་དགེ་མཚན་བཤད་པ་ལ། འཇམ་
དཔལ་རྩ་བའི་རྒྱུད་ལས། ཁ་བ་ཅན་དུ་མཚོ་བྲི་ནས། །སཱ་ལའི་ནགས་ནི་འབྱུང་
བར་འགྱུར། །ཞེས་གསུངས་པ་ལྟར། བདག་ཅག་གི་སྟོན་པ་ཐུབ་པའི་དབང་པོ་
མྱ་ངན་ལས་འདས་ནས་ལོ་བརྒྱ་ཐམ་པ་སོང་བ་དྲག་པོ་ལྕགས་སྤྲེལ་ལ་མཚོ་བྲི་ནས་
ས་གཞི་ཡུལ་ལྗོངས་ཀྱི་རྣམ་པ་ཆགས། ཡུལ་སྤྱི་ཡི་མཚན་ཉིད་ཀྱི་དབང་དུ་བགྱིས་
ན༑ དཔལ་ཆོས་ཀྱི་རྒྱལ་པོ་སྲོང་བཙན་སྒམ་པོའི་ཞལ་ནས། །དེ་ལྟར་འཕགས་
པའི་གང་ཟག་རྣམས་བྱུང་ཞིང་། །འཁོར་ནི་ལེགས་གནས་སྟོན་པའི་གསུང་རབ་
དང་༑ །སྟོན་པའི་སྐུ་གཟུགས་དངོས་སུ་བཞུགས་པ་དང་། །རི་བོ་ཡོན་ཏན་ཅན་
ཡང་དེ་ན་ཡོད། །ཙཱ་རི་ཙ་གོང་བདེ་མཆོག་རང་བྱུང་དང་། །རྡོ་ཆུ་རིན་པོ་ཆེ་ཡང་
དེ་ན་ཡོད། །ཏི་སིའི་གངས་ལ་དགྲ་བཅོམ་ལྔ་བརྒྱ་བཞུགས། །བདུད་རྩིའི་ཆུ་ཡང་
རི་བོ་དེ་ན་ཡོད། །ཁྱེ་རའི་བྲག་ལ་ཡིག་དྲུག་རང་བྱུང་དང་། །མཁའ་འགྲོའི་ཕྱག་
རྒྱ་རི་བོ་དེ་ན་ཡོད། །མ་ཕམ་མཚོ་ལ་ཀླུ་རྒྱལ་བྱང་སེམས་གནས། །ཆུ་བོ་ཡོན་
ཏན་ཅན་ཡང་དེ་ན་ཡོད། །ཁྲི་ཤོར་རྒྱ་མཚོར་ཀླུ་རྒྱལ་བྱང་སེམས་གནས། །ཆུ་
བོ་ཆེན་པོ་ཀུན་ལ་ཕན་པར་མཛད། གནམ་མཚོ་ཕྱུག་མོའི་ནང་ན་བྱང་སེམས་བཞུགས།
།ཐང་ལྷའི་བྲག་ལའང་དགྲ་བཅོམ་ལྔ་བརྒྱ་ཡོད། །སྣུབས་མཚོའི་གླིང་ནའང་ཀླུ་
རྒྱལ་བྱང་སེམས་བཞུགས། ཁའུའི་གངས་ལ་དགྲ་བཅོམ་མང་པོ་གནས། །རི་
163



མཐོ་ས་གཙང་གངས་རི་གཉན་གྱིས་བསྐོར། །སྒྲ་དག་སྐད་སྙན་སཾ་སྐྲྀ་ཏ་དང་མཚུངས།
།མི་སྐད་ཆོས་ལ་བསྒྱུར་ཏུ་གཏུབ་པའི་སྒྲ། །ཡངས་ཤིང་མཐའ་ལེགས་ཡོན་ཏན་
ཀུན་ལྡན་པ། །དེ་ལྟར་ཁ་བ་ཅན་གྱི་ཡུལ་དབུས་སུ། །ཞེས་སོགས་ཀྱིས་བསྔགས་
པར་མཛད་པ་བཞིན། སྟོད་མངའ་རིས་སྐོར་གསུམ་རྫིང་བུ་ལྟབུ། བར་དབུས་
གཙང་རུ་བཞི་ཡུར་བ་ལྟབུ། སྨད་མདོ་ཁམས་སྒང་དྲུག་ཞིང་ས་ལྟབུར་ཆགས།
གཞན་ཡང་མངའ་རིས་སྐོར་གསུམ་ཤྭ་རྐྱང་རི་དྭགས་ཀྱི་གླིང་གཡའ་རི་དང་གངས་
རིས་བསྐོར་བ། དབུས་གཙང་རུ་བཞི་རི་དྭགས་བྱ་གཅན་གྱི་གླིང་བྲག་རི་དང་སྤང་
ལྗོངས་ཀྱིས་ཁྱབ་པ། མདོ་ཁམས་སྒང་དྲུག་འདབ་ཆགས་གཅན་གཟན་གྱི་གླིང་
རྩི་ཤིང་ནགས་ཚལ་གྱིས་གང་བ་དང་། བྱེ་བྲག་ཏུ་ཡང་། གམ་འབྲོག་བྱང་འབྲོག་
རྩྭ་ཡི་དགེ ཁང་ས་ཞིང་ས་ས་ཡི་དགེ། །འཐུང་ཆུ་ཡུར་ཆུ་ཆུ་ཡི་དགེ ཁང་རྡོ་
ཐགས་རྡོ་རྡོ་ཡི་དགེ། ཁང་ཤིང་བུད་ཤིང་ཤིང་གི་དགེ །ཞེས་པ་ལྟར་དགེ་བརྒྱད་
དགེ་བཅུ་ཚང་ཞིང་། སྟོན་པ་ཉིད་ཀྱིས་ལུང་དུ་བསྟན་པ་བཞིན་སྙིགས་མའི་དུས་
སུ་སྤྲུལ་པའི་ཆོས་རྒྱལ་དང་བྱང་སེམས་ས་ལ་བཞུགས་པ་རྣམས་ཀྱིས་བདག་གིར་
བཟུང་བའི་གནས་སུ་གྱུར་པ་སྟེ། ཁྱད་པར་དུ་དབུ་རུ་ལྷ་ལྡན་དམར་པོའི་ས་དཔྱད་
ཀྱང༑ ཤར་ན་བན་ཁོས་གུང་བ་རི་མཆོད་རྟེན་བརྩིགས་པ་ལྟབུ། ལྷོ་ན་གྲིབ་རི་
རིན་པོ་ཆེ་སྤུངས་པ་ལྟབུ། ནུབ་ཏུ་སྟོད་ལུང་བྲང་ཕུ་རི་མཉྫིའི་ཁར་དུང་ཕོར་བཞག་
པ་ལྟབུ། བྱང་ན་དོག་སྡེ་ལྷ་རི་པདྨ་ཁ་ཕྱེ་བ་ལྟབུ་སྟེ་ཡོན་ཏན་འབྱུང་བའི་རི་བཞི་
164



དང༑ གནམ་འཁོར་ལོ་རྩིབས་བརྒྱད་ཀྱི་འོག་ས་པདྨ་འདབ་བརྒྱད་ཀྱི་དབྱིབས་
སུ་གནས་པའི་བར་མཚམས་རྣམས་སུ་ཉང་བྲན་ཕན་དཀར་རི་ལ་གདུགས། མལ་
གྲོང་གི་རྒྱབ་རི་ལ་གསེར་ཉ། གདོང་དམར་གྱི་བྲག་ལ་པདྨ། གྲིབ་ཕུའི་ཆབ་རོམ་
དུ་དུང་དཀར། རྫོང་བཙན་གྱི་རི་ལ་བུམ་པ། ཡུག་མའི་རི་ལ་དཔལ་བེའུ། འཕན་
དར་གྱི་རི་ལ་རྒྱལ་མཚན། བྲང་ཕུའི་སྤང་ལ་འཁོར་ལོ་སྟེ་ལོགས་བཀྲ་ཤིས་རྟགས་
བརྒྱད་དུ་ཚང་བ༑ སྒོས་སུ་འཕགས་པ་རིགས་གསུམ་མགོན་པོའི་བླ་རི་ལ། བོང་
བ་རི་སྟག་མོ་བྱེ་ཁུང་དུ་འཛུལ་པ་འདྲ་བ། ལྕགས་པོ་རི་སེང་གེ་གནམ་དུ་མཆོང་
བ་ལྟབུ། དམར་པོ་རི་གླང་པོ་ཆེ་ཕྲེ་ལ་ཉལ་བའི་དབྱིབས་སུ་གནས་པ་དང་། དེ་
བཞིན་དུ་གར་པའི་ཇོ་མོ་ཟེ་ཟེ་ལ་ལྕགས་ཀྱི་གཏེར་ཁ། ར་ཁ་ལ་དོང་དུ་ཟངས་དང་
དངུལ༑ ལྕགས་ཀ་རི་ལ་གསེར་བཅས་རིན་ཆེན་སྣ་བཞིའི་རྫས་གཏེར་ཡོད་པ་དང་།
ཤར་གྱི་སྟག་སྐྱ་བོ་དགའ་གདོང་འོག་མ། ལྷོའི་འབྲུག་སྔོན་མོ་སྐྱིད་ཆུ། ནུབ་ཀྱི་
བྱ་དམར་པོ་ཤུན་གྱི་བྲག་དམར་སྙེ་གདོང་། བྱང་གི་རུས་སྦལ་ནག་པོ་ཉང་བྲན་
ཕ་བོང་ཁ་སྟེ་དཔྱད་བཞི་ཚང་བས་བཀྲིས་ཤིང་བྱིན་ཆགས་པ་སོགས་ཡུལ་གྱི་དགེ་
མཚན་བླ་ན་མཐོ་ཡང་ཆོས་རྒྱལ་མེས་དབོན་རྣམ་གསུམ་བཞིན་ཡུལ་ཁམས་བདག་
ཏུ་བཟུང་མ་ཤེས་པར་རྨི་ལམ་གྱི་སྣང་བ་ཡད་ཡུད་དང་སྲིད་པ་བར་དོའི་འགྱུར་ལྡོག་
བཞིན་ཡུལ་ལུང་གང་སར་འཁྱམས་ཤིང་ཉམ་ཐག་པར་གནས་པའི་ངང་ཚུལ་ལ་
བསམ་ཚེ་ཡིད་ལ་དབང་མེད་དུ་སྐྱོ་བ་འཕེལ་བ་ལས་ཐབས་ཅི། དཀྱུས་མ་ཉིད་ཀྱི་



མཐའ་ལྡོམ་པ་ལ། གསང་སྔགས་རྡོ་རྗེ་ཐེག་པ་ལྟར་ན། མཁའ་འགྲོ་རྒྱ་མཚོའི་
རྒྱུད་ལས། བོད་ཡུལ་དུནི་ལྷན་སྐྱེས་ཏེ། །ཞི་ཞིང་གསལ་བའི་གཟུགས་ཅན་མ། །ཆུ་
སྲིན་རྒྱལ་མཚན་ལག་ན་ཐོགས། །བྲག་གི་ཁྱིམ་ལ་བརྟེན་ཏེ་གནས། །རང་བྱུང་
གི་ནི་སྐྱེ་གནས་ཅན། །ཞེས་འབྱུང་བ་ལྟར་ཞིང་སྐྱེས་དང་། སྔགས་སྐྱེས་དང་།
ལྷན་སྐྱེས་ཀྱི་མཁའ་འགྲོ་མ་རྣམས་ཀྱི་གྲོང་ཁྱེར་དུ་གྱུར་པ་དྭེ་ཏ་སྤུ་རི་ཞེས་ཡུལ་ཉི་
ཤུ་རྩ་བཞིའི་ཡ་གྱལ་དུ་གསུངས་ཤིང་ཨོ་རྒྱན་སངས་རྒྱས་གཉིས་པས་བྱིན་གྱིས་
བརླབས་པ། མངའ་རིས་སྐོར་གསུམ་དུ་གངས་བྲག་ཉི་ཤུ། དབུས་གཙང་དུ་སྒྲུབ་
གནས་དྲུག་ཅུ་རྩ་ལྔ། མདོ་ཁམས་སུ་གནས་ཆེན་ཉེར་ལྔ། ཁྱད་པར་ཅན་གྱི་གནས་
བཞི༑ ཕྲིན་ལས་འགྲོ་འདུལ་སྤྲུལ་པའི་གནས་བརྒྱད་དེ་མཆོག་ཏུ་གྱུར་པའི་གནས་
ཆེན་བཞི་བཅུ་རྩ་གཉིས། གཞན་ཡང་མོན་ཁ་ནེ་རིང་སེང་གེ་རྫོང་སོགས་སྟག་ཚང་
མིང་ཅན་བཅུ་གསུམ། སྟོད་སྨད་བར་གསུམ་དུ་སྦས་ཡུལ་གྱི་རྒྱལཔོ་གསུམ། ལུང་
ལྔ༑ ལྗོངས་གསུམ། གླིང་གཅིག དེ་དག་རེ་རེ་ལའང་རྩ་བ་དང་། མེ་ཏོག
འབྲས་བུའི་ཚུལ་དུ་ཡོད་པ་བཅས་གྲགས་པའི་མཚོ་ཆེན་བཞི། བྲག་ཕུག་ཆེན་པོ་
བརྒྱད་སོགས་གངས་བྲག་རི་མཚོ་ཐམས་ཅད་སྒྲུབ་གནས་སུ་བྱིན་གྱིས་བརླབས་པར་
མཛད་པའི་ཚུལ་རྒྱས་པར་སྔ་འགྱུར་བའི་ཆོས་འབྱུང་དང་ཐང་ཡིག་རྣམས་ལས་
མཁྱེན་པར་འགྱུར་བས་འདིར་རྒྱས་པར་མི་སྨྲའོ།།
166



༈ ལྷ་ལྡན་གཙུག་ལག་ཁང་།
དེ་ནི་བལ་བཟའ་ཁྲི་བཙུན་གྱིས། རྒྱ་མོ་བཟའ་ལ་གཙུག་ལག་ཁང་བརྩིག་པའི་ས་
ཡུལ་དང་ས་དཔྱད་གང་བཟང་འདྲི་བར་བྲན་མོ་ཞིག་བཏང་བས། རྒྱ་ནག་པོའི་སྤོར་
ཐང་བརྒྱད་ཅུ་སྐོར་གྱི་སྟེང་ནས་ལེགས་ཉེས་ཀྱི་ཚུལ་གསལ་བར་གཏན་ལ་ཕབ་ཀྱང་།
བྲན་མོས་འཕྲིན་ཐམས་ཅད་མ་འབྱོར་བར་བརྟེན། འོ་ཐང་གི་མཚོ་བསུབ་པའི་
སྦྱོར་བ་བྱས་ནའང་ལེགས་གྲུབ་མ་བྱུང་བས། ཆོས་རྒྱལ་ཆེན་པོ་ཁྲི་བཙུན་དང་བཅས་
མཚོ་འགྲམ་དུ་ཕེབས་ཏེ། ཆོས་རྒྱལ་ཆེན་པོའི་སོར་གདུབ་མཁའ་ལ་བསྐྱར་བཅུག་
པས་མཚོ་ནང་དུ་བབས་པ་དང་། མཚོའི་དབུས་ན་འོད་ཟེར་སྣ་ཚོགས་ལས་གྲུབ་
པའི་མཆོད་རྟེན་འདུག་པ་རྗེ་བློན་ཀུན་གྱིས་གཟིགས་ཏེ། ཆོས་རྒྱལ་གྱི་བདེན་ཚིག་
དང༑ བློན་འབངས་ཀྱིས་རྡོ་བསྒྱུར་བ་ལྷན་ཅིག་ཏུ་འཛམས་པའི་མཐུས། རྡོའི་
མཆོད་རྟེན་བསྲ་ཞིང་བརྟན་པ་ཅིག་ཏུ་སོང་བ་ལ་གདུང་མ་རྣམས་ཀྱི་སྣེ་གཏད་དེ་དཀའ་
ཚེགས་མེད་པར་མཚོ་བསུབས། རྒྱ་བཟའི་རྩིས་ཁོག་ནས་བྱུང་བ་བཞིན་ཆོས་རྒྱལ་
ཡབ་ཡུམ་གསུམཉང་བྲན་ཕ་བོང་ཁར་ཞག་བདུན་གྱི་རིང་སྒྲུབ་པ་མཛད་པས། རིགས་
སུམ་མགོན་པོ་ཞལ་གཟིགས། བྱིན་གྱིས་བརླབས། དེ་ནས་མཐའ་འདུལ་གྱི་གཙུག་
ལག་ཁང་བཞི། ཡང་འདུལ་གྱི་གཙུག་ལག་ཁང་བཞི། རུ་གནོན་གྱི་གཙུག་ལག་
ཁང་བཞི་རྣམས་བཞེངས། གཞན་ཡང་ས་དཔྱད་ངན་པ་རྣམས་བཅོས་རྗེས་ར་ས་
འཕྲུལ་སྣང་གི་གཙུག་ལག་ཁང་། རྒྱལ་པོ་ཉིད་ཀྱི་སྐུ་ལུས་ཀྱི་བཀོད་པ་མི་འདྲ་བ་
167



སྣ་ཚོགས་དང་། བོད་འབངས་ལས་ལ་བསྐུལ་བ་སོགས་ཐུན་མོང་དང་ཐུན་མོང་
མ་ཡིན་པའི་མཛད་པ་བསྟན་ཏེ་གེགས་མེད་དུ་གྲུབ། མཚན་ལ་ར་ས་འཕྲུལ་སྣང་
གི་གཙུག་ལག་ཁང་ཞེས་ཞུ། ནང་རྟེན་གཙོ་བོ་ཇོ་བོ་རང་བྱུང་ལྔ་ལྡན་དང་། རྒྱ་
གར་རྡོ་རྗེ་གདན་ནས་སྤྱན་དྲངས་བའི་སྟོན་པ་དགུང་ལོ་བཅུ་གཉིས་པའི་ཚད་ཅན་
སྟོན་པ་ཉིད་ཀྱིས་རབ་གནས་མཛད་པ་ཇོ་བོ་ཤཱཀྱ་མུ་ནེའི་སྐུ་བརྙན། བྱམ་པ་
ཁྲུས་མཛད་མ། གསེར་གླིང་པའི་ཐུགས་དམ་གྱི་རྟེན་ལི་དཀར་གྱི་ཚེ་དཔག་མེད།
རྒྱལ་པོ་གླང་དར་གྱི་འཇིག་པ་བཟློགས་པའི་ཕྱག་རྡོ་བྱིན་ཅན། རྒྱ་ནག་གི་དམག་
འབུམ་ཕྲག་བཅུ་བོད་དུ་ལྷགས་པ་བཟློགས་པའི་ཁྲོ་བོ་རྨེ་བ་བརྩེགས་པ། རྗེ་མི་ལས་
དཔལ་མོའི་དཔལ་ཐང་ལ་རྫུ་འཕྲུལ་བསྟན་པའི་གཡག་རྭ། ཆོས་ཀྱི་རྒྱལ་པོ་ཙོང་
ཁ་པས་རག་ནས་བཏོན་པའི་རྡོ་ཆེན་ཨ་མོ་ལོང་ཁ། རྗེ་བཙུན་སྒྲོལ་མ་དར་ལེན་མ།
བཀའ་ཆེམས་བཀའ་ཁོལ་མ་གཏེར་ནས་བཞེངས་སའི་ཀ་བ་ཤིང་ལོ་ཅན་སོགས་ངོ་
མཚར་པའི་སྐུ་གསུངས་ཐུགས་རྟེན་བརྗོད་པ་དཀའ་བ་འདྲེན་བྱེད་མིང་གི་དགའ་
སྟོན་དུ་གྱུར་པ་དང་། གཞན་ཡང་ཆོས་ནོར་དམ་རྫས་སོགས་གཏེར་དུ་སྦས་པ།
རྒྱལ་བ་གཉིས་པ་པདྨ་འབྱུང་གནས་དང་། མཁས་ཆེན་བྱང་ཆུབ་སེམས་དཔའ།
ཀུན་མཁྱེན་ཀློང་ཆེན་རབ་འབྱམས། གངས་ཅན་བསྟན་པའི་མཛེས་རྒྱན་རྗེ་བདག་
ཉིད་ཆེན་པོ་བློ་བཟང་གྲགས་པ། ཕྱོགས་ཐམས་ཅད་ལས་རྣམ་པར་རྒྱལ་བ་ས་པཎ་
ཀུན་དགའ་རྒྱལ་མཚན། སྒྲུབ་པའི་རྒྱལ་མཚན་ཕྱོགས་ཀུན་སྤྲོས་པའི་རྒྱལ་བ་ཀརྨ་
168



པ༑ གངས་ཅན་ཆོས་སྲིད་གཉིས་ཀྱི་མངའ་བདག་རྒྱལ་མཆོག་སྐུ་འཕྲེང་རིམ་
བྱོན་དང་། འོད་དཔག་མེད་དངོས་པཎ་ཆེན་སྐུ་རིམ་སོགས་རིག་པ་འཛིན་པ་དང་
བྱང་ཆུབ་སེམས་དཔའ་རྣམས་ཀྱིས་བྱིན་གྱིས་བརླབས་པའི་གཙུག་ལག་ཁང་ཆེན་
པོ་འདིའི་ནང་བྱིན་རླབས་ཀྱི་གཟི་འོད་འབར་བའི་སྐུ་གསུང་ཐུགས་རྟེན་ད་ཆར་ཡང་
ཧ་ཅང་མང་པོ་བཞུགས་ཡོད་པས་དེ་རྣམས་ཀྱི་ལོ་རྒྱུས་རྒྱས་པ་ཇོ་ཁང་གི་དཀར་ཆག་
སོགས་གཞན་ལས་མཁྱེན་པར་ཞུ། ལྷ་ལྡན་གྲོང་ཁྱེར་ཡང་གཙུག་ལག་ཁང་འདི་
ལ་འཁོར་ནས་ཆགས་ཡོད་པས་ན་ལྷ་ས་ཞེས་པའི་མཚན་དེ་ཡང་གཙུག་ལག་ཁང་
འདི་ཡི་མིང་གྲོང་སྡེ་སྤྱི་ལ་ཐོགས་པ་འདྲ། ད་སྐབས་འཛམ་གླིང་གང་ས་ནས་མཆོད་
མཇལ་དང་ལྟ་སྐོར་ལ་ཕེབས་པའི་གནས་སུ་གྱུར་པ་ལགས།།
༈ ཇོ་བོ་ཤཱཀྱ་མུ་ནེའི་ལོ་རྒྱུས།
དེ་ཡང་ལྷའི་དབང་པོ་བརྒྱ་བྱིན་གྱིས་མིའི་རིན་པོ་ཆེ་གསེར་དང་། དངུལ་དང་།
མུ་མེན་དང་། བྱི་རུ་དང་། མུ་ཏིག་དང་། ལྷའི་ནོར་བུ་རིན་པོ་ཆེ་ཨན་རྙིལ་དང་།
ཨ་མ་གྷརྦ་དང་། མར་གད་དང་། མཐོན་ཁ་ཆེན་པོ་དང་། པདྨ་ར་ག་དང་། གཞན་
ཡང་ནོར་བུ་རིན་པོ་ཆེ་འཆིང་བུ་ཉི་ཤུ་རྩགཅིག་བི་ཤྭ་ཀརྨའི་མདུན་དུ་སྤུངས་སོ། །དེ་
ནས་བི་ཤྭས་སྲུ་སྐྱེ་དགུ་བདག་མོས་བསླབ་པ་ལྟར་བཅོམ་ལྡན་འདས་དགུང་ལོ་བརྒྱད་
པ་དང་བཅུ་གཉིས་པ་དང་ཉི་ཤུ་རྩ་ལྔ་པའི་སྐུ་ཚད་རྣམས་ལུགས་སུ་བླུགས་པ་ཁ་དོག་



སྣ་ཚོགས་པ་ཅན་དུ་བཞེངས་པར་བཅོམ་ལྡན་འདས་ཀྱིས་དངོས་སུ་རབ་གནས་མཛད།
དགུང་ལོ་ཉི་ཤུ་རྩ་ལྔ་པའི་སྐུ་ཚད་ནི་སུམ་ཅུ་རྩ་གསུམ་པའི་ལྷ་རྣམས་ཀྱི་མཆོད་པའི་
རྟེན་དུ་གདན་དྲངས། དགུང་ལོ་བརྒྱད་པའི་ཚད་ཅན་ཇོ་བོ་མི་བསྐྱོད་རྡོ་རྗེ་དང་།
དགུང་ལོ་བཅུ་གཉིས་པའི་ཚད་ཅན་ད་ལྟར་ལྷ་སའི་ཇོ་བོའམ་ཇོ་བོ་ཤཱཀྱ་མུ་ནེ་མཆོག་
ནི༑ རྒྱལ་པོ་གསལ་རྒྱལ་གྱིས་མཆོད་གནས་མཛད་དེ་རྒྱ་གར་དུ་ཡུན་རིང་བཞུགས།
དེ་རྗེས་སུ་ཨོ་རྒྱན་དང་། སྲིན་པོ་དང་། ཁ་ཆེ་དང་། ཀླུ་ཡུལ་རྣམས་སུ་གདན་
དྲངས་ཏེ་ལོ་ལྔ་བརྒྱ་རེ་བཞུགས་པར་གསུངས། དེ་ནས་མ་གྷ་དྷའི་རྒྱལ་པོ་ཧེ་མན་
དྷ་ཞེས་བྱ་བའི་དུས། སླར་ཡང་འཛམ་བུ་གླིང་དུ་གདན་དྲངས་ཏེ་ལོ་ལྔ་བརྒྱ་མ་
ག་དྷར་འགྲོ་དོན་མཛད། གཞན་ཡང་ན་ལེནདང་བི་ཀྲ་མ་ཤི་ལའི་གཙུག་ལག་ཁང་
རྣམས་སུ་ཡང་བཞུགས་སུ་གསོལ་བ་གྲགས་སོ། །དེ་རྗེས་རྒྱལ་པོ་དྷརྨ་པ་ལ་ཞེས་
པའི་སྐབས་རྒྱ་ནག་གི་རྒྱལ་པོ་ཞིག་ལ་མཆོད་པའི་རྟེན་དུ་གནང་བ་ཡིན་པར་གསུངས།
།དེ་རྗེས་བོད་རྒྱལ་སྲོང་བཙན་སྒམ་པོ་མཆོག་གིས་རྒྱ་ནག་ནས་ཇོ་བོ་ཤཱཀྱ་མུ་ནེ་མཆོག་
དང་༑ རྒྱལ་པོ་གསལ་རྒྱལ་ནས་རིམ་བཞིན་བརྒྱུད་པའི་ཇོ་བོ་མི་བསྐྱོད་རྡོ་རྗེ་བལ་
པོ་ནས་གདན་དྲངས། རིམ་པར་ར་ས་འཕྲུལ་སྣང་དང་ར་མོ་ཆེའི་གཙུག་ལག་ཁང་
དུ་བཞུགས་སུ་གསོལ་བ་ལས་ད་ལྟ་ཡང་བོད་གངས་ཅན་པ་རྣམས་ཀྱི་བསོད་ནམས་
ཀྱི་ཞིང་དུ་བཞུགས་བཞིན་པ་ལགས་སོ།།
170



༈ ཕོ་བྲང་པོ་ཏཱ་ལ།
འཕགས་པ་སྤྱན་རས་གཟིགས་ཀྱི་ཞིང་ཁམས་རི་བོ་ཏཱ་ལ་དང་དབྱེར་མ་མཆིས་པའི་
གྲུ་འཛིན་གཉིས་པ་ཞེས་གྲགས་པ། དམར་པོ་རི་ལ་འཕགས་པ་སྤྱན་རས་གཟིགས་
ཀྱི་རྣམ་སྤྲུལ་བོད་ཆེན་པོའི་ཡུལ་གྱི་རྒྱལ་ཁམས་ཆོས་བཞིན་སྐྱོང་བའི་ཆོས་རྒྱལ་ཆེན་
པོ་སྲོང་བཙན་སྒམ་པོས་སྤྱི་ལོ་ ༦༣༥ ལོར་འཕགས་པ་ཐུགས་རྗེ་ཆེན་པོ་འི་ཞིང་
དང་དབྱེར་མ་མཆིས་པ་དབུ་རུ་སྐྱིད་ཤོད་ལྷ་སའི་གླང་ཆེན་ཕྲེ་ལ་ཉལ་བ་ལྟ་བུ་དམར་
པོ་རིའི་སྟེང་དུ་བཞེངས་པའི་ལྕགས་རི་རྒྱ་ཁྱོན་དཔག་ཚད་གཅིག་ཙམ་ཡོད་པའི་ནང་།
མཁར་དམར་པོ་དགུ་བརྒྱ། རྩེ་མོར་རྒྱལ་པོའི་སྐུ་མཁར་དང་སྟོང་ཡོད་པ་བཅས་
བརྩིགས༑ མཁར་གྱི་རྩེར་མདུང་དར་དམར་པོ་བཅུ་རེ་འཕྱར་ཏེ་མཐོང་བ་ཙམ་
གྱིས་གཞན་བསྡངས་པ། ཕྱོགས་བཞིའི་རྒྱལ་པོས་དམག་དུས་གཅིག་ཏུ་དྲངས་
ཀྱང་མི་ལྔས་སྲུང་ཐུབ་པ་སོགས་ཀྱི་ལོ་རྒྱུས་ར་ས་འཕྲུལ་སྣང་གི་གཙུག་ལག་ཁང་
གི་ནུབ་ཕྱོགས་སུ་བྲིས་ཡོད་ཚུལ་མ་ནི་བཀའ་འབུམ་ལས་གསུངས། དེ་རྗེས་ཆོས་
རྒྱལ་སྒྲུབ་ཕུག་དང་། འཕགས་པ་ལྷ་ཁང་ཙམ་ལས་གཞན་རྣམས་ལྷག་མེད་དུ་གྱུར།
ཡིན་ཡང་རབ་བྱུང་བཅུ་གཅིག་པའི་སྤྱི་ལོ་༡༦༤༥ལོར་རྒྱལ་མཆོག་ལྔ་པ་ཆེན་པོས་
བོད་རྒྱལ་ཁབ་ཆེན་པོའི་དགོས་དོན་དུ་མ་ལ་དམིགས་ཏེ་སླར་ཡང་ཕོ་བྲང་དཀར་པོ་
གསར་དུ་བཞེངས། གོང་ས་མཆོག་དགོངས་པ་རྫོགས་རྗེས་རབ་བྱུང་བཅུ་གཉིས་
པའི་ལྕགས་རྟ་སྤྱི་ལོ་༡༦༩༠ལོར་སྡེ་སྲིད་སངས་རྒྱས་རྒྱ་མཚོས་ཕོ་བྲང་དམར་པོ་དང་།
171



གསེར་གདུང་འཛམ་གླིང་རྒྱན་གཅིག་གསར་དུ་བཞེངས་ཏེ་ལེགས་པར་གྲུབ་པར་
མཛད་པ་བཅས་ལོ་རྒྱུས་རྒྱས་པ་དཀར་ཆགས་ཤེལ་དཀར་མེ་ལོང་སོགས་གཞན་
ལས་མཁྱེན་པ་འཚལ།།
༈ ཡུམ་བུ་བླ་མཁར།
བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་གི་ལྷོ་ཕྱོགས་ཡུལ་གྱི་དགེ་
མཚན་མ་ལུས་པ་ཚང་བ་རི་བོ་འབྲས་ཀྱི་སྙེ་མ་དཔལ་དུ་འབར་བ་ལྟ་བུ་ལ་དམ་པ་
ཆོས་ཀྱི་དབུ་བརྙེས་པའི་ཕོ་བྲང་ཡུམ་བུ་བླ་སྒང་ཞེས་པ་མཁར་གྱི་ཐོག་མ་དེར། བོད་
ཀྱི་རྒྱལ་རབས་ཉེར་བརྒྱད་པ་ལྷ་ཐོ་ཐོ་རི་གཉན་བཙན་གྱི་སྐུ་རིང་ལ་སྤང་སྐོང་ཕྱག་
རྒྱ་པ་དང་། མདོ་སྡེ་ཟ་མ་ཏོག་གི་གླེབ་བམ། གསེར་གྱི་མཆོད་རྟེན། བཅུ་གཅིག་
ཞལ་ཡིད་བཞིན་ནོར་བུའི་གཟུངས་ཀྱི་བརྐོས་ཕོར་དང་། མུ་དྲའི་ཕྱག་རྒྱ་རྣམས་
ཁའི་མཐོངས་ནས་ཕོ་བྲང་གི་ཡང་ཐོག་ཏུ་བབས། གདུང་རབས་ལྔ་
འི་དོན་ཤེས་པ་འབྱུང་ངོ་ཞེས་ནམ་མཁའ་ནས་ལུང་བསྟན་གྱི་སྒྲ་བྱུང་བའི་
ཕོ་བྲང་དེ་ཡོད།།
༈ ཆོས་རྒྱལ་སྲོང་བཙན་སྒམ་པོའི་བང་སོ།
ཆོས་རྒྱལ་ཡབ་ཡུམ་གསུམ་རང་བྱོན་བཅུ་གཅིག་ཞལ་གྱི་ཐུགས་ཀར་ཐིམ་པ་གསང་
རྒྱས་བཏབ་སྟེ། འཕན་ཡུལ་ཟལ་མོའི་སྒང་དུ་འདས་པ་ཡིན་ནོ་ཞེས་དྲིལ་བསྒྲགས་
ནས་བང་སོ་གྲུ་བཞི་པའི་དཀྱིལ་དུ་རེའུ་མིག་བྱསཏེ། དར་དང་ཤུ་གུ་བསྲེས་པའི་
172



འཇིམ་པར་ཆོས་རྒྱལ་ཆེན་པོའི་སྐུ་འབག་བཞེངས་ནས་བང་སོའི་ནང་དུ་བཞུགས་
པར་མཛད། ས་བཅུད་གསོ་ཞིང་སྐྱེ་འགྲོའི་བདེ་ཐབས་སུ་ཤར་ཕྱོགས་སུ་ཧོར་གྱི་
རྒྱལ་པོའི་ནོར་གྱི་སྙིང་པོ་གསེར་གྱི་མི་རྟའི་གཟུགས་སུ་བྱས་པ་དང་། མི་རྟའི་གཟུགས་
དང་མཉམ་པའི་འཁྲུལ་འཁོར་ཅན་ལེ་བརྒན་འབར་བའི་དར་གྱིས་དྲིལ་ཏེ་སྦས། ལྷོ་
ཕྱོགས་སུ་མངའ་རིས་ཡ་རྩེ་རྒྱལ་པོའི་ཕྱག་ནས་བླང་པ་མུ་ཏིག་གི་ཁལ་གཅིག་དང་
ཕྱེ་ཙམ་ཤ་ཕྲུག་གི་རྨིད་བུར་བཅུག་ནས་སྦས། ནུབ་ཕྱོགས་སུ་རྒྱ་གར་རྒྱལ་པོའི་
ནོར་གྱི་སྙིང་པོ་ཨུ་ཊ་ཡ་ནའི་ཁྲབ་ཀྱི་བྱང་བུ་རེ་ལ་གསེར་སྲང་བྱེ་བ་རིན་ཅན་སྦས།
བྱང་ཕྱོགས་སུ་རྒྱ་ནག་རྒྱལ་པོའི་ནོར་གྱི་སྙིང་པོ་རིན་ཆེན་བྱུ་རུའི་རྒྱལ་མོ་ལག་གཡས་
ཁྲུ་བརྒྱད་པ་བཅས་སྦས། ཆོས་རྒྱལ་ཆེན་པོའི་བང་སོ་ལ་བསྐོར་ནས་དབོན་སྲས་
གཞན་རྣམས་ཀྱི་བང་སོ་དག་ཡོད་པར་གསུངས། རྒྱས་པར་ནི་ཀུན་མཁྱེན་འཇིགས་
མེད་གླིང་པའི་གཏམ་ཚོགས་ལས་མཁྱེན་པར་ཞུ།།
༈ བསམ་ཡས་མཆིམས་ཕུ་བྲག་དམར་ཀེའུ་ཚང་།
དེ་ཡང་གསུང་གི་དབེན་གནས་བསམ་ཡས་མཆིམས་ཕུའི་གནས་ཀྱི་བཀོད་པ་ནི།
བཀའ་ཐང་ལས། མཆིམས་ཕུའི་ལུང་པ་པདྨ་ཁ་ཕྱེ་འདྲ༔ ཞེས་གསུངས་པ་ལྟར་
ཕྱི་ལྟར་དུ་པདྨའི་འདབ་མ་ཁ་ཕྱེ་བའི་དབྱིབས། ནང་ལྟར་དུ་རྡོ་རྗེ་ཕག་མོའི་ཆོས་
འབྱུང་གི་རྣམ་པ། གསང་བ་རྡོ་རྗེ་བཙུན་མོའི་བྷ་གའི་དབྱིབས་སུ་བཞུགས་པའི་
173



གནས་ཀྱི་ལྟེ་བ་རི་བོ་རྒྱལ་མཚན་འདྲ་བའི་མགུལ་བྲག་དམར་ཀེའུ་ཚང་དུ་སློབ་དཔོན་
ཆེན་པོས་མཁའ་འགྲོ་ཡེ་ཤེས་མཚོ་རྒྱལ་ཞེས་ལོ་བཅུ་དྲུག་ལོན་པ་ལྷའི་བུ་མོ་ལྟ་བུ་
དེ་ཉིད་སྒྲུབ་རྟེན་ཕྱག་རྒྱ་མར་ཁྲིད་ནསགསང་སྔགས་ཟབ་མོའི་དགོངས་པ་ལ་བཞུགས་
པའི་ཚེ། ཆོས་རྒྱལ་ཆེན་པོས་གསོལ་བ་བཏབ་པ་བཞིན། ནམ་མཁའི་སྙིང་པོ་སོགས་
ཡིག་མཁན་བྱས་ཏེ། སྨན་དང་། རྩིས་དང་། ཕོ་མདོས་དང་། མོ་མདོས། ཀླུ་
ཆོས་དང་། སྲུང་བའི་རིགས་སོགས་སྒྲུབ་ཐབས་མཛད། གཞན་ཡང་སྔགས་ཀྱི་
སྒྲུབ་ཐབས་མང་པོ་བསྒྱུར། བདེ་གཤེགས་འདུས་པའི་དཀྱིལ་འཁོར་ཞལ་ཕྱེ་ནས་
ཆོས་རྒྱལ་ཆེན་པོ་སོགས་རྗེ་འབངས་ཉི་ཤུ་རྩ་ལྔ་ལ་སྒྲུབ་པ་བཀའ་བརྒྱད་ཀྱི་དབང་
དང་གདམས་ངག་ཐམས་ཅད་རྫོགས་པར་གནང་སྟེ་སྨིན་གྲོལ་གྱི་ལམ་ལ་བཀོད།
བཀའ་བབས་ཀྱི་སློབ་མ་བརྒྱད་སྒྲུབ་གནས་བརྒྱད་དུ་བསྒྲུབ་པ་ལ་བཏང་། དེ་ཡང་
སངས་རྒྱས་ཡེ་ཤེས་སྒྲགས་ཡང་རྫོང་དུ་འཇམ་དཔལ་གཤིན་རྗེ་བསྒྲུབས་པས། ཞག་
ཉེར་གཅིག་ན་ཡི་དམ་གྱི་ཞལ་མཐོང་སྟེ། བྲག་ལ་ཕུར་པ་བཏབ། ངན་ལས་རྒྱལ་
བ་མཆོག་དབྱངས་ཀྱིས་བསམ་ཡས་མཆིམས་ཕུར་དུ་དབང་ཆེན་རྟ་མགྲིན་སྒྲུབ་པས་
རང་ལུས་ཡི་དམ་གྱི་ལྷ་རུ་གྱུར་ཏེ་སྤྱི་གཙུག་གི་རྟ་མགོས་རྟ་སྐད་གྲགས། དགེ་སློང་
ནམ་མཁའི་སྙིང་པོ་ལྷོ་བྲག་མཁར་ཆུ་ཡང་དག་གྲུབ་སྟེ་ཉི་ཟེར་ལ་ཞོན། གཉགས་
ཛཉ་ནས་ཆེ་མཆོག་གྲུབ་པས་ཡར་ལུང་ཤེལ་བྲག་ཏུ་བྲག་ལ་མཛུབ་མོས་བདུད་རྩི་
བཏོན༑ མཁར་ཆེན་བཟའ་མཚོ་རྒྱལ་གྱིས་མོན་ཁ་ནེ་རིང་སེངྒེ་རྫོང་གསུམ་དུ་ཕུར་
174



པ་གྲུབ་སྟེ་བྲག་ལ་ཕུར་པ་བཏབ། འབྲོག་མི་དཔལ་གྱི་ཡེ་ཤེས་ཀྱིས་ཡར་སྟོད་ཤམ་
པོགངས་སུ་མ་མོ་གྲུབ་པས། ལས་ཀྱི་མ་མོ་དངོས་སུ་བྲན་དུ་འཁོལ། རླང་དཔལ་
གྱི་སེངྒེ་ཕྱི་མས་སྤ་གྲོ་སྟག་ཚང་དུ་དྲེགས་པ་ཀུན་འདུལ་གྲུབ་པས་ལྷ་སྲིན་ལས་ལ་
བཅོལ་ཚད་གྲུབ་པ་བྱུང་
། བེ་རོ་ཙ་ནས་བྲག་དམར་གཡའ་མ་ལུང་དུ་དྲག་སྔགས་
གྲུབས་ཏེ། དམོད་པ་བོར་བ་ཙམ་གྱིས་དགྲ་བགེགས་སྒྲོལ། མངའ་བདག་གིས་
ཏིང་འཛིན་ལ་མཉམ་པར་བཞག་པས་གང་གིས་ཀྱང་གཡོ་བ་མི་ནུས་པ་ཐོབ། གཞན་
རྣམས་ཀྱིས་ཀྱང་གྲུབ་པ་རེ་མཉེས་པ་ཡིན། ལྷ་ལྕམ་པདྨ་གསལ་གཤེགས་པའི་
ཕུང་པོ་ལ་རྣམ་ཤེས་མངོན་སུམ་པར་བཀུག་ནས་མཁའ་འགྲོ་སྙིང་ཏིག་གི་དབང་སྐུར་
གཏད་རྒྱ་དང་བཅས་པར་མཛད། སྐུ་ཕུང་བཞག་སའི་རྡོ་ཆོས་འབྱུང་འདྲ་བའི་རྗེས་
ཀྱང་བྱུང་། ཡེ་ཤེས་ཀྱི་འཁོར་ལོ་སྟེང་གི་བྲག་ལོགས་ལ་བསྟིམས་པས་སྒྲུབ་ཁང་
གི་སྒོ་སྟེང་ངོས་དཔལ་ཆེན་སྒྲུབ་པ་བཀའ་བརྒྱད་ཀྱི་དཀྱིལ་འཁོར་རང་བྱོན་དང་།
ཨོཾཨཱ་ཧཾ༔གསུམ་བརྩེགས་མ་སོགས་རང་བྱོན་མང་པོ་ཡོད་། དེའི་གནས་ཀྱི་དབུ་
རྩེར་བློ་ཆེན་གུར་དཀར་ཕུག་ཅེས་ཨོ་རྒྱན་རིན་པོ་ཆེ་རྗེ་འབངས་ཉེར་ལྔ་དང་བཅས་
པའི་སྒྲུབ་ཕུག་ཡོད་ཀྱང་ཉིན་གཅིག་ལ་འཁོར་ཙམ་ཡིན། གཡས་རིའི་བརྒྱུད་ལ་
རྡོ་རྗེ་ཕག་མོ་རང་བྱོན་གྱི་ཐུགས་ཀར་མཚོ་རྒྱལ་གྱིས་ལོ་བཅུ་གཉིས་སྒྲུབ་པ་མཛད་
པའི་གཟིམ་ཕུག་དང་། གཡོན་གྱི་རི་བརྒྱུད་ལའང་མཚོ་རྒྱལ་གྱི་གཟིམ་ཕུག་རིང་
མོ་ཕུག་ཅེས་བྱ་བ་དང་། དེའི་གཤམ་དུ་རྒྱལ་བ་གཉིས་པ་ཀུན་མཁྱེན་ཀློང་ཆེན་པས་
175



ལོ་གསུམ་སྒྲུབ་པ་མཛད་ཅིང་དེར་རྩ་གསུམ་གྱི་ལྷ་ཚོགས་ཏིལ་གྱི་གོང་བུ་ཁ་བྱེ་བ་
ལྟར་ཞལ་གཟིགས་ནས་སྙིང་ཐིག་གི་གདམས་པ་མངོན་སུམ་སྩལ་བའི་གནས་བྲག་
དམར་རིང་མོ་ཅན། དེར་གཟུགས་སྐུའི་བཀོད་པའང་བསྡུས་པས་ད་ལྟར་གདུང་
འབུམ་བཅས་བཞུགས། ཆོས་རྒྱལ་སྒྲུབ་ཕུག ཉང་ཕུག་གོང་འོག། ཀླུ་འདུལ་
ཁྱུང་ཆེན་ཕུག་དེ་ནི་བོད་ལ་གནོད་པའི་ས་བདག་རྣམས་བྱ་ཁྱུང་དུ་སྤྲུལ་ནས་བརྟུལ་
བའི་གནས་ཡིན། མཚོ་རྒྱལ་གཟིམ་ཕུག་ཏུ། ཞབས་ཀྱི་རྗེས་གསལ་པོ་དང་། དེའི་
འོག་ཏུ་རྨ་ཐོག་རིན་ཆེན་གྱིས་རྡོ་ཕ་བོང་ཟན་ལྟར་གསོལ་བའི་ཕྱག་དང་སོར་མོའི་
རྗེས༑ བྲག་ངོས་སུ་ལྷ་ལྕམ་པདྨ་གསལ་གྱི་སྒྲིབ་པ་སྦྱོང་བའི་ཆེད་དུ་སློབ་དཔོན་
ཉིད་ཀྱིས་བཞེངས་པའི་རྡོ་སྐུ་བརྒྱ། ཡིག་དྲུག་བརྒྱ། མཆོད་རྟེན་བརྒྱ་བཅས་ཕྱག་
མཛུབ་ཀྱིས་བྲིས་པ་དང་ཞབས་རྗེས། དེའི་རྒྱབ་ངོས་སུ་བླ་མ་དགོངས་འདུས་གསུངས་
པའི་བཞུགས་ཁྲི་རྡོ་ཆེན་པོ་རྫུ་འཕྲུལ་གྱིས་བརྩིགས་པ། འོག་དགོངས་འདུས་ཕུག་
པར་རྡོ་སྐུ་རང་བྱོན་། ཉང་ཕུག་གོང་མར་གུ་རུའི་ཞལ་རྗེས་ཁྲུ་གང་། འབྲི་གསུམ་
ཕྱག་མཛུབ་གྱིས་བྲིས་པ། ཉང་ཕུག་འོག་མར་གསང་ཆེན་མེ་ཏོག་ཕུག་ན་ཡང་སློབ་
དཔོན་ཆེན་པོའི་ཞལ་རྗེས་འདོམ་གང་པ། རྫ་མོ་ཧཱུྃ་འདྲ་ལུང་པར་གུ་རུའི་ཞབས་
རྗེས་བརྒྱ་རྩ་རྡོ་ཕ་ཝང་ཆེན་པོ་ཞིག་གི་སྟེང་ན་ཡོད། གཞན་ཡང་ཕྱག་ཞབས་ཀྱི་རྗེས་
སོགས་དུ་མ་བཞུགས། བསྟན་པ་སྔ་དར་གྱི་དུས་སུ་བི་མ་ལ་དང་། བཻ་རོ། སྐ་
ཅོག་ཞང་གསུམ། རྨ་གཉགས་གནུབས་གསུམ་ལ་སོགས་པ་དང་། བསྟན་པ་ཕྱི་
176



དར་གྱི་འགོར་ཇོ་བོ་ཨ་ཏི་ཤ་དང་། རྒྱལ་བ་ཀློང་ཆེན་པ། ཀརྨ་པ་རང་བྱུང་རྡོ་
རྗེ༑ མངའ་རིས་པ་པདྨ་དབང་རྒྱལ་ལ་སོགས་པ་དང་། བསྟན་པ་ཡང་དར་གྱི་
སྐབས་སུ་ཆོས་རྗེ་ཡིད་བཞིན་ནོར་བུ་འཇིགས་མེད་ཕུན་ཚོགས་སོགས་པཎ་གྲུབ་དུ་
མས་ཞབས་ཀྱིས་བཅགས་ཤིང་བྱིན་གྱིས་བརླབས། ཡུལ་ཆེན་ཉི་ཤུ་རྩ་བཞི་
དང་བྱིན་རླབས་མཉམ་པས་གནས་འདིར་སྒྲུབ་པ་བྱས་ན་མཆོག་གི་དངོས་གྲུབ་བརྙེས་
པ་གདོན་མི་ཟ་ཞིང་། གནས་འབྲེལ་དང་ཕྱག་བསྐོར་མཆོད་འབུལ་། ཐ་ན་ཕུང་
པོ་བོར་བ་ལ་ཡང་ཡོན་ཏན་བསམ་གྱིས་མི་ཁྱབ་པ་དང་ལྡན་པས་སྒོ་དུ་མ་ནས་ཚོགས་
གསོག་སྒྲིབ་སྦྱོང་དང་འབྲེལ་བར་བསྔོ་བ་སྨོན་ལམ་གྱིས་རྒྱས་འདེབས་ཡང་དག་མཛད་
འཚལ༑ ༑
༈ ཡེར་པ་ཟླ་བ་ཕུག་ནི།
ལྷ་ས་ནས་གཙང་པོ་བྱང་དུ་གྱེན་བརྒྱུད་ན་གནས་དེར་སླེབས། དེར་སློབ་དཔོན་
ཆེན་པོ་ཐོག་མར་བྱོན་དུས་ནང་དུ་བྲག་ཕུག་ཡོད་ཀྱང་ཕྱི་ནས་སྒོ་མེད་པར་སློབ་དཔོན་
གྱིས་ཁ་ཌི་བྲག་ལ་བཏབ་སྟེ་རྣམ་ཐར་སྒོ་གསུམ་མཚོན་ཕྱིར་སྒོ་གསུམ་ཕྱེ་ནས་སློབ་
དཔོན་ཉིད་གནས་དེར་ཟླ་བ་བདུན་ཟབ་མོཏིང་ངེ་འཛིན་ལ་མཉམ་པར་བཞུགས། བྲག་
ལ་ཁ་ཌི་གྱི་རྗེས་དང་། སྐུ་རྗེས་སོགས་མང་པོ་ཡོད། གཞན་ཡང་རྡོ་རྗེ་ཕུག་དང་།
དྲིལ་བུ་ཕུག། ཡེར་པའི་གྲུབ་ཆེན་བརྒྱད་ཅུའི་སྒྲུབ་ཕུག འབྲོམ་སྟོན་པའི་གཟིམ་
ཕུག༑ དེ་ནས་ཡར་ཕྱིན་པ་ན་འབྲོག་དགེ་ལྡན་རྣམ་པར་རྒྱལ་བའི་གླིང་། དེ་ནས་
177



ལ་མོ་ཆོས་སྐྱོང་ཚངས་པ་དུང་ཐོད་ཅན། དབུ་རུ་ཞྭའི་ལྷ་ཁང་། འབྲི་གུང་རྫོང་
སར་ཡང་རི་དགོན། འབྲི་གུང་མཐིལ། གཞོ་སྟོད་ཏི་སྒྲོ་སོགས་གནས་དང་རྟེན་
མང་མཇལ་རྒྱུ་ཡོད།།
༈ བསམ་ཡས་གཡའ་མ་ལུང་།
དགའ་ལྡན་ནས་ལ་བརྒྱབས་ནས་ཕྱིན་ན་གཡའ་མ་ལུང་དུ་སླེབས། དེ་ཡང་ཆོས་
རྒྱལ་ཆེན་པོས་སློབ་དཔོན་ཉིད་ལྟ་བུ་ཚེ་ལ་མངའ་བརྙེས་པ་ཇི་ལྟ་བུའི་སྒོ་ནས་ལགས་
ཞུས་པས། སློབ་དཔོན་ཆེན་པོའི་ཞལ་ནས། ཚེའི་རིག་འཛིནནི། ཏིང་ངེ་འཛིན་
རྩེ་གཅིག་ཏུ་བསྒོམ་པས་འཁོར་འདས་རུ་ཤན་ཕྱེ་སྟེ་ལུས་འཇའ་ལྟར་གྱུར་ནས་ཐོབ་
པ་ཡང་ཡོད། དབང་པོ་ཡང་རབ་ཀྱིས་ལུས་གནད་གཟིར་ནས་བསྒོམ་པས་སེམས་
རྟགས་ལུས་ལ་ཤར་ནས་ལུས་རྡོ་རྗེ་ལྟར་གྱུར་ནས་བགྲེང་རྒྱུད་མི་མངའ་བ་ཡང་ཡོད།
ཡི་དམ་ལྷ་བསྒྲུབས་པས་དེ་དང་གཉིས་སུ་མེད་པར་གྱུར་ཏེ་ཚེ་ལ་མངའ་བརྙེས་པ་
ཡང་ཡོད། བཅུད་ལེན་ལ་བརྟེན་ནས་ཚེ་ཉི་ཟླ་དང་མཉམ་པ་ཡང་ཡོད། མགོན་
པོ་ཚེ་དཔག་མེད་བསྒྲུབས་ཏེ་ཚེ་ལ་དབང་བ་ཡང་ཡོད། ཡང་དེ་ལ་གསོལ་བ་བཏབ་
པས་ལོ་ལྔ་བརྒྱ་ལ་སོགས་པ་ཐུབ་པ་ཡང་ཡོད། ཅེས་གསུངས། འོ་ན་བདག་ལ་
ཚེ་དབང་གཅིག་བསྐུར་དགོས་ཞུས་པ་བཞིནགནས་དེར་ཚེ་སྒྲུབ་མཛད་པས། ཟླ་
བ་གཅིག་ན་ཚེ་དཔག་མེད་དངོས་སུ་བྱོན། བསམ་ཡས་ལུང་པ་སྨན་དྲིས་ཁེངས།
རྒྱལ་པོ་ལ་རྨི་ལྟས་བཟང་པོ་བྱུང་བས་དབང་ཞུ་བར་ཆས་ཀྱང་བདུད་བློན་རྣམས་ཀྱིས་
178



བཀག༑ དེ་ནས་སློ་དཔོན་ཆེན་པོས་ཚེ་ཆུ་བརྒྱ་རྩ་བརྒྱད་དུ་བགོས་ཏེ་གཏེར་དུ་སྦས་
པའི་གནས་ཡིན། དེར་གུ་རུའི་གཟིམ་ཕུག་གི་བྲག་ངོས་གུ་རུའི་ཞབས་རྗེས་དང་
ཕྱག་རྗེས། ལྷ་མཆོག་རྡོ་རྗེ་གཞོན་ནུ། རྗེ་བཙུན་སྒྲོལ་མ། གུ་རུ་རྡོ་རྗེ་གྲོ་ལོད་
བཅས་ཀྱི་སྐུ་གཟུགས་རང་བྱོན་དང་། ཧ་ཡིག་ཧཱུྃ་ཡིག་རང་བྱོན་མང་པོ་བཞུགས།
གཡས་ངོས་ཚེ་བུམ་ཁ་རྒྱན་ཤུགས་སྡོང་ཅན་ནས་ཚེ་ཆུ་ངོ་མཚར་བ་བབས་པ་སོགས་
ཡོད༑ དེ་ནས་སྔས་མགོ་བརྒྱུད་མར་ཕྱིན་ན་བསམ་ཡས་ཀྱི་རྒྱབ་ཕྱོགས་བྲག་དམར་
མགྲིན་བཟང་དུ་ཁྲི་སྲོང་ལྡེའུ་བཙན་འཁྲུངས་པའི་ཤུལ་དུ་ལྷ་ཁང་། བསམ་ཡས་
ཀྱི་ཆོས་འཁོར་ཆེན་པོ། བསམ་ཡས་རྫོང་དུ་མངའ་བདག་ཉང་ཉི་མ་འོད་ཟེར་གྱིས་
གཏེར་བྱོན་གུ་རུ་མཚོ་སྐྱེས་རྡོ་རྗེའི་སྐུ་འདྲ་བྱིན་ཅན་དང་། གུང་ཐང་ལ་ཁར་སློབ་
དཔོན་ཆེན་པོའི་ཞབས་རྗེས་ངོ་མཚར་བ། ཧས་པོ་རི་རྩེར་ལྷ་བསང་ཁང་སོགས་
ཡོད༑༑
༈ བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་།
དེ་ནི་བོད་ཀྱི་ཡུལ་དབུས་ལྷོ་ཁ་ས་ཁུལ་གྲ་ནང་རྫོང་ཁོངས་སུ་ཡོད། དུས་རབས་
བརྒྱད་པའི་ནང་བོད་ཀྱི་ཆོས་རྒྱལ་ཆེན་པོ་ཁྲི་སྲོང་ལྡེའུ་བཙན་གྱིས། མཁན་ཆེན་
བྷོ་དྷི་ས་ཏཱདང་། ཨོ་རྒྱན་གྱི་སློབ་དཔོན་ཆེན་པོ་པདྨ་འབྱུང་གནས་བོད་དུ་གདན་
དྲངས༑ རྒྱ་གར་ཨོ་ཏནྟ་པུ་རིའི་གཙུག་ལག་ཁང་ལ་དཔེ་བྱས་ནས་བསམ་ཡས་
དབུ་རྩེ་རིགས་གསུམ་གླིང་བཞི་གླིང་ཕྲན་དང་བཅས་པའི་རྨང་བཏིང་། དེ་ནས་
179



ས་རྣམས་ཡར་ཀླུངས་གད་པ་ཐོག་དང་། རྡོ་རྣམས་ཧས་པོ་རི་ནས་ཤིང་རྟ་ལ་དྲངས།
ཤིང་རྣམས་ཤུག་པ་ལ་བྱས་ཏེ། འོག་ཁང་བོད་ཀྱི་ལུགས་དང་། བར་ཁང་རྒྱ་ནག་
ལུགས༑ སྟེང་ཁང་རྒྱ་གར་ལུགས་སུ་རྟེན་དང་བརྟེན་པར་བཅས་དང་
། མཐར་
སྐོར་དུ་གླིང་བཞི་གླིང་ཕྲན་བཅུ་གཉིས་ཉི་ཟླ་ཕྱིའི་ལྕགས་རི་དང་བཅས་པའི་ཚུལ་
དུ་བཞེངས། དེ་ཡང་རྩིག་ལུགས་འདུལ་བ་དང་མཐུན། རྒྱུད་རིས་མདོ་སྡེ་དང་
མཐུན༑ ལྷ་ཚོགས་གསང་སྔགས་དང་མཐུན་པས་ལུགས་གསུམ་མི་འགྱུར་ལྷུན་
གྱིས་གྲུབ་པའི་གཙུག་ལག་ཁང་། ཀ་བ་སྟོང་དང་རྩ་གཉིས། སྒོ་མོ་སུམ་ཅུ་རྩ་
དྲུག༈ སེངྒེ་བརྒྱ་དང་རྩ་བརྒྱད་ཀྱིས་བརྒྱན་པ། དེའི་ཕྱོགས་བཞིར་གླིང་བཞི་གླིང་
ཕྲན་བརྒྱད་ཀྱི་ཚུལ་དུ་བཞུགས་པ་ལས། ཤར་སྟོད་རྣམ་དག་ཁྲིམས་ཁང་གླིང། ཤར་
དངུས་དྲང་པོར་འཇམ་དཔལ་གླིང་། ཤར་སྨད་བརྡ་སྦྱོར་ཚང་མང་གླིང། ལྷོ་
སྟོད་བདུད་འདུལ་སྔགས་པ་གླིང་། ལྷོ་དབུས་ཨཱརྱ་པ་ལོའི་གླིང་། ལྷོ་སྨད་སྒྲ་བསྒྱུར་
རྒྱ་གར་གླིང་། ནུབ་སྟོད་ལུང་བསྟན་བོ་ཙཱ་གླིང་། ནུབ་དབུས་དགའ་ལྡན་བྱམ་པ་
གླིང༑ ནུབ་སྨད་མི་གཡོ་བསམ་གཏན་གླིང་། བྱང་སྟོད་རིན་ཆེན་སྣ་ཚོགས་གླིང་།
བྱང་དབུས་བྱང་ཆུབ་སེམས་བསྐྱེད་གླིང་། བྱང་སྨད་པེ་ཧར་བཀོད་མཛོད་གླིང་
དང༑ ཡཀ་གོང་མ་ཉི་མའི་ལྷ་ཁང་། ཡཀ་འོག་མ་ཟླ་བའི་ལྷ་ཁང་། ཟུར་བཞི་ལ་
མཆོད་རྟེན་ཆེན་པོ་བཞི། ཕྱོགས་བཞིར་མགོན་ཁང་བཞི་བཅས་ལྕགས་རི་གཅིག་
གི་ནང་དུ་ཡོད། ལྕགས་རིའི་སྟེང་ནས་མཆོད་རྟེན་སྟོང་རྩ་གཅིག དེའི་ཕྱོགས་
180



བཞིར་རྒྱལ་སྒོ་ཆེན་པོ་བཞི། སྒོ་བཞིའི་མདུན་དུ་རྡོ་རིང་ཆེན་པོ་བཞི། རྡོ་རིང་
གི་སྟེང་དུ་ཟངས་ཀྱི་ཁྱི་མོ་བཞི་དངབཅས་པ་བཞེངས། སློབ་དཔོན་ཆེན་པོས་གཙུག་
ལག་ཁང་བརྒྱ་རྩ་བརྒྱད་ལ་རབ་གནས་དུས་གཅིག་ཏུ་མཛད། བཀྲ་ཤིས་པའི་རྟགས་
དབུ་རྩེ་རིགས་གསུམ་ལ་མེ་ཏོག་འཐོར་བའི་ཚེ། ནང་གི་ལྷ་རྣམས་ཕྱིར་ཕེབས་
ནས་གཙུག་ལག་ཁང་ལ་བསྐོར་བ་ལན་གསུམ་མཛད་དེ། སླར་ཡང་ལྷ་ཁང་ནང་
དུ་བྱོན། སྒོ་སྲུང་རྣམས་ལ་མེ་ཏོག་འཐོར་བའི་ཚེ། ཁྲོ་བོ་དང་ཁྲོ་མོ་རྣམས་ཀྱི་
སྐུ་ལུས་ལ་མེ་དཔུང་འབར་བ་ཀུན་གྱིས་མཐོང་། གཞན་ཡང་ལྷ་ཁང་རྣམས་འོད་
ཀྱིས་གང་བ་དང་། དྲི་ཞིམ་འཐུལ་བ། པདྨའི་སྡོང་བུ་གསར་དུ་སྐྱེས་པ་སོགས་
རྟགས་ཁྱད་པར་ཅན་བཅུ་གསུམ་བྱུང། དེ་རྗེས་ཆོས་རྒྱལ་ཆེན་པོས་ལོ་པཎ་རྣམས་
བསམ་ཡས་དབུ་རྩེ་བར་ཁང་ནངསྤྱན་དྲངས་ཏེ། སློབ་དཔོན་པདྨ་འབྱུང་གནས་
གུང་གྲལ་གྱི་དབུས་སུ་སེང་གེའི་ཁྲི་སུམ་བརྩེགས་ལ་བཞུགས་སུ་གསོལ། གཡས་
སུ་སེང་ཁྲི་ཉིས་བརྩེགས་སྟེང་སློབ་དཔོན་བི་མ་ལ་མི་དྲ། གཡོན་དུ་སེང་གེའི་ཁྲི་
ལ་གབ་ཙེའི་གདན་སྟེང་མཁན་ཆེན་ཞི་བ་འཚོ། པཎྜིཏ་གཞན་རྣམས་སེང་ཁྲི་རེའི་
གདན་ལ་བཞུགས་སུ་གསོལ། བོད་ཀྱི་ལོཙཱ་བ་བཻ་རོ་ཙ་ན་གདན་སེང་གེའི་ཁྲི་སྟེང་
དང༑ ལོཙྪ་གཞན་རྣམས་དར་གྱི་གབ་རྩེའི་གདན་ལ་བཞུགས་སུ་གསོལ། དེ་ནས་
རྒྱལ་པོ་ཆེནཔོས་གསེར་གྱི་མཎྜལ་དང་སྤྱན་གཟིགས་མང་པོ་ཕུལ་ནས་ཕྱག་འཚལ་
བསྐོར་བ་བྱས་ཏེ་རྒྱ་གར་ཡུལ་དུ་བཞུགས་པའི་དམ་ཆོས་མ་ལུས་བོད་དུ་བསྒྱུར་བར་
181



ཞུས་པ་ལྟར། སྒྲ་བསྒྱུར་རྒྱ་གར་གླིང་དུ་མདོ་སྔགས་ཀྱི་དམ་ཆོས་དུ་མ་རྒྱ་གར་དང་།
ཨོ་རྒྱན་དང་། ཟ་ཧོར་དང་། ཁ་ཆེ་དང་། སིངྒ་ལ་དང་། རྒྱ་ནག་གི་སྐད་དུ་ཡོད་
པ་རྣམས་བསྒྱུར་ནས་སངས་རྒྱས་ཀྱི་བསྟན་པ་ཉི་མ་ཤར་བ་ལྟར་མཛད་པའི་བོད་
ཀྱི་དགོན་གནས་ཐོག་མ་དེ་ཡིན།།
༈ སློབ་དཔོན་ཆེན་པོའི་ཡང་དབེན་གནས་ཀྱི་བྲག་ཕུག་ཆེན་པོ་བརྒྱད་ཀྱི་མཚན།
ཡང་ལེ་ཤོད་ཀྱི་བྲག་ཕུག ཨ་སུ་ར་ཡི་བྲག་ཕུག སྟག་ཚང་སེང་གེ་ཕུག མེ་ཚོར་
གཉན་གྱི་ཕུག འདབ་བརྒྱད་དབང་གི་ཕུག ཡེར་པ་ཟླ་བའི་ཕུག མཆིམས་ཕུ་
གསང་བའི་བྲག་ཕུག ཡར་ཀླུངས་ཤེལ་གྱི་ཕུག་བཅས་བལ་བོད་གཉིས་ཀར་བཞུགས་
ཤིང་། བྱེ་བྲག་བོད་ཁོ་ནའི་ཡུལ་དུ་གོང་གི་ཕྱི་མ་ལྔའི་སྟེང་དུ། མཁར་ཆུ་དཔལ་
གྱི་ཕུག ཆུ་བོ་རིའི་ཕུག ཤམས་པོའི་གངས་ཕུག་དང་བརྒྱད་དུ་བཤད་པའང་ཡོད།།
༈ ཡར་ཀླུང་རྟེན་གསུམ་གནས་གསུམ་གྱི་སྐོར།
དེ་ལ་གནས་གསུམ་ནི་ཡུལ་བུ་བླ་སྒང་། ཁྲ་འབྲུག། བྱ་ས་ལྷ་ཁང་། རྟེན་གསུམ་
ནི༑ རྟག་སྤྱན་འབུམ་པ། དགོན་ཐང་འབུམ་པ། ཚེ་ཆུ་འབུམ་པ། ཕུག་གསུམ་
ནི༑ ཤེལ་བྲག་ཕུག བི་རོ་ཕུག རས་ཆུང་ཕུག་བཅས་སུ་གྲགས་པ་ལས། རྩེ་
ཐང་ནས་ཡར་ཀླུང་ཁག་གྱེན་དེད་དུ་ཕྱིན་པ་ན་དཔལ་གཡུ་རུ་ཁྲ་འབྲུག་བཀྲ་ཤིས་
བྱམས་སྙོམས་ཀྱི་གཙུག་ལག་ཁང་མཇལ། དེ་དང་ཉེ་བར་རྣམ་རྒྱལ་ལྷ་ཁང་ཞེས་
པ་རྗེ་རིན་པོ་ཆེའི་བསྙེན་རྫོགས་བསྒྲུབ་ས་དེ་ཡིན། ཁྲ་འབྲུག་ནས་གྱེན་དུ་ཕྱིན་པ་
182



བོད་ཆོས་ལྡན་གྱི་ཞིང་དུ་མཁར་གྱི་ཐོག་མར་གྲགས་པ། ཆོས་རྒྱལ་ཐོ་ཐོ་རི་གཉན་
བཙན་གྱི་ཕོ་བྲང་ཡུམ་བུ་གླ་སྒང་ཡོད། དེ་དང་ཉེ་བར་བྱང་ཆུབ་སེམས་དཔའ་རྟག་
ཏུ་ངུའི་སྤྱན་གཡོན་པ་བཞུགས་པར་གྲགས་པའི་རྟག་སྤྱན་འབུམ་པ། འདིའི་ཕུར་
ཡར་ལྷ་ཤམ་པོ་གངས་ཀྱི་ར་བ་ཞེས་འབྲོག་མི་དཔལ་གྱི་ཡེ་ཤེས་ཀྱིས་མ་མོ་སྒྲུབ་པའི་
གནས་སོགས་ཡོད། རྟག་སྤྱན་འབུམ་པ་ནས་མར་འོང་སར་དགོན་ཐང་འབུམ་པ་
དང་རས་ཆུང་ཕུག་དང་། བྱང་ཕྱོགས་ཀྱི་རི་བརྒྱུད་དུ་ཡར་ཀླུང་ཤེལ་གྱི་བྲག་ཕུག་
ཏུ་གྲགས་པའི་སྒྲུབ་གནས་ཆེན་པོར་རང་བྱོན་གྱི་རྣམ་པ་མང་པོས་རྒྱན་པ། གཡས་
རྫོང་མགོན་པོ་ནག་པོ། དབུས་ཀི་རི་ཀིའི་རྫོང་། གཡོན་པདྨ་ཤེལ་ཕུག་རྫོང་སྟེ་
རྒྱབ་རི་རྩེ་གསུམ་གྱི་ཚུལ། དབུས་རི་ནས་རྩེ་བསྐོར་བྱོན་སྐབས་གཡས་ཕྱོགས་
སུ་མཚོ་རྒྱལ་སྒྲུབ་ཕུག དབུས་རིའི་རྩེར་བསམ་འགྲུབ་ཤེལ་གྱི་བྲག་ཕུག་སྒྲུབ་ཕུག་
རང་བྱོན་ཅན་ཡོད། ཤེལ་བྲག་ནས་མར་བབ་སར་བཙན་ཐང་གཡུ་ཡི་ལྷ་ཁང་དང་
ཉེ་བར་ཅོག་རོ་ཚེ་ཆུ་འབུམ་པ་ཞེས་ཚེས་བཅོ་ལྔའི་སྐབས་སུ་ཚེ་ཆུ་དངོས་སུ་འབབ་
པ་ཡོད། འདིའི་རྒྱབ་རི་བཙང་ཐང་ལྷ་རི་ཞེས་པའི་རྩེ་ར་རུ་བོད་རྒྱལ་ཐོག་མ་ཆོས་
རྒྱལ་གཉའ་ཁྲི་བཙན་པོ་དང་པོ་བབ་ས་ཡིན་པར་གསུངས།།
༈ གཡོ་རུ་བྱང་རྒྱུད་ཀྱི་སྐོར།
སྤྱིར་བསམ་ཡས་ཕྱོགས་ལ་གཡོ་རུ་བྱང་རྒྱུད་ཅེས་གྲགས། གཙང་པོ་གྱེན་དེད་
དུ་ཕྱིན་ན་ངོ་མཚར་རྡོའི་མཆོད་རྟེན་རྣམ་པ་ལྔ། དེ་ནས་སྒྲགས་ཀྱི་མདར་ཡེ་ཤེས་
183



མཚོ་རྒྱལ་སྐུ་འཁྲུངས་སའི་བླ་མཚོ། གྲུབ་ཆེན་མེ་ལོང་རྡོ་རྗེའི་སྒྲུབ་གནས་ངར་
ཕུག༑ ཨོ་རྒྱན་རིན་པོ་ཆེའི་སྒྲུབ་གནས་རྫོང་ཁམ་ཕུག་སོགས་སྒྲུབ་ཕུག་མང་པོ་
ཡོད༑ སྒྲགས་མདའ་ནས་གཙང་པོ་གྱེན་བརྒྱུད་དུ་རིམ་པར་ཐུབ་བསྟན་རྡོ་རྗེ་བྲག
ཡར་སྟོད་བྲག་ལའི་སྟོད་དུ་པནཌི་ཏ་བྷུ་ཏིའི་གདན་ས་དྲང་སྲོང་སྲིན་པོ་རི་ཞེས་གྲགས་
པ་ཡོད་གསུངས། བསམ་ཡས་མཆིམས་ཕུའི་རྒྱབ་ཀྱི་ལུང་པ་གློ་བོ་དོན་སྟེང་གི་
ཕུར་མཆོད་རྟེན་བཀྲ་ཤིས་འོད་འབར་དུ་གྲགས་པའི་བྱིན་རླབས་ཅན་དེ་ཡོད། དེ་
ནས་མར་ཕྱིན་པ་ན་རྗེ་རིན་པོ་ཆེའི་བཞུགས་གནས་བཀྲ་ཤིས་རྡོ་ཁ་དང་། དེ་ནས་
མར་ཕྱིན་པ་ན་འགྲོ་མགོན་ཕག་མོ་གྲུབ་པའི་གདན་ས་མཐིལ་ཞེས་གྲགས་པ་དེ་ཡོད།
དེའི་འོག་ཏུ་ཟངས་རི་མཁར་དམར་ཞེས་མ་གཅིག་ལབ་སྒྲོན་གྱི་གདན་ས། དེ་ནས་
ཤར་དུ་ཞག་གཉིས་གསུམ་གྱི་སར་སློབ་དཔོན་ཆེན་པོའི་སྒྲུབ་གནས་འགལ་ཕུག་དང་།
རྗེ་རིན་པོ་ཆེའི་སྒྲུབ་གནས་མང་པོ་ཡོད་པར་གསུངས།།
༈ གཞོ་སྟོད་ཏི་སྒྲོ།
གནས་དེར་མཁའ་འགྲོ་ཡེ་ཤེས་མཚོ་རྒྱལ་ལ་རྫོགས་པ་ཆེན་པོ་མཁའ་འགྲོ་སྙིང་ཐིག་
གསུངས་ནས་རྫོགས་པ་ཆེན་པོའི་དགོངས་པ་མངོན་སུམ་དུ་ངོ་སྤྲོད་པའི་གནས་ཡིན།
དེ་ནི་བྲག་དཀར་སྔོན་འདྲེས་པ་གཡས་ཟངས་མདོག་དཔལ་རིའི་ཆགས་ཚུལ།གཡོན་
བཀའ་བརྒྱུད་བླ་མ་དང་བདེ་མཆོག་འཁོར་ལོའི་བྲག་རི། ཕུག་འབྲི་གུང་འཕོ་བའམ་
བཀའ་ཆོས་ཚུགས་སར། གཡས་ཀྱི་བྲག་ངོས་སུ་གུ་རུའི་སྐུ་རྗེས་སྟོང་དང་། འོག་
184



J་
ཚོགས་བདག་གླང་སྣ་རང་བྱོན་ཡོད། སློབ་དཔོན་ཆེན་པོས་མཁའ་འགྲོ་སྙིང་ཐིག་
གསུངས་པའི་གནས་མཁའ་འགྲོའི་ཚོགས་ཁང་ཆེན་མོ། སློབ་དཔོན་ཆེན་པོ་ལོ་
བདུན་བཞུགས་པའི་གནས། ཚེ་རིང་མཆེད་ལྔའི་བྲག་ལྔ། ལུང་སྐེད་ན་རྟ་མགྲིན་
ཕུག༑ ཕྱིར་ལོག་ནས་གཡས་ངོས་བྲག་རི་རིན་པོ་ཆེ་སྤུངས་པ་ཀུན་གཟིགས་ཤེས་
རབ་འོད་ཟེར་གྱི་གཏེར་གནས་བཅས་ཞག་གཅིག་གིས་འཁོར་ཙམ་ཡོད་པར་
གསུངས༑ ༑
༈ ཟངས་ཡག་ནམ་མཁའ་བྲག་
བྲག་རི་ལག་སོར་བཀྲམ་པ་འདྲ་བའི་རྒྱབ་ཀྱི་བྲག་རི་ལ་སློབ་དཔོན་ཆེན་པོའི་སྒྲུབ་
ཕུག་དང་། སྟེང་དུ་མཁའ་འགྲོ་ཡེ་ཤེས་མཚོ་རྒྱལ་གྱི་སྒྲུབ་ཕུག བྲག་ངོས་རྣམས་
སུ་གཏེར་རྟགས་དང་། གཏེར་སྒོ་མང་པོ་ཡོད་པར་གསུངས།།
༈ དཔལ་ཆེན་ཆུ་བོ་རི།
ལྷ་ས་གྲོང་ཁྱེར་གྱི་ནུབ་ཕྱོགས་སུ་རྟ་ལམ་ཉིན་གཉིས་ཀྱི་སར། ལྷོ་ཁ་གོང་དཀར་
རྫོང་ཁོངས་སུ་ཡོད། རྒྱལ་པོ་ཁྲི་སྲོང་སྡེ་བཙན་གྱི་སྐབས་གནས་འདིར་གྲུབ་པ་ཐོབ་
པའི་སྐྱེས་བུ་མང་པོ་བྱུང་། གྲུབ་ཆེན་ཐང་སྟོང་རྒྱལ་པོ་ཡང་གནས་འདིར་ཡུན་
རིང་བཞུགས་ཤིང་། རི་བོ་དེའི་འོག་ཏུ་གྲུབ་ཆེན་ཉིད་ཀྱིས་བཞེངས་པའི་ལྕགས་
ཟམ༑ ཟམ་ཁང་ནང་དུ་ལྕགས་ཐག་མིའི་དཔུང་པ་ཙམ་བཞི་སྦྲེལ་དུ་ཡོད་པས། ལྕགས་
ཟམ་ཆུ་བོ་རི་ཡང་བརྗོད། རིའི་རྩེར་སློབ་དཔོན་ཆེན་པོའི་སྒྲུབ་ཕུག་ནམ་མཁའ་
ལྡིངཞེས་སྒྲུབ་གནས་བྱིན་ཅན་ཞིག་ཡོད་པར་གསུངས།།
185



༈ ཕ་བོང་ཁའམ་སྐུ་མཁར་མ་རུ་ནི།
ལྷ་སའི་གྲོང་ཁྱེར་གྱི་བྱང་ངོས་སྤྱི་ལེ་བརྒྱད་ཙམ་གྱི་ས་ན་ཡོད། དེ་ནི་ཆོས་རྒྱལ་
སྲོང་བཙན་སྒམ་པོའི་ཐུགས་བཞེད་བཞིན། ཤིནཏུ་ཆེ་བའི་རྡོ་རུས་སྦལ་མོའི་དབྱིབས་
ཅན་གྱི་སྟེང་དུ་གནའ་རབས་འཛུགས་སྐྲུན་གྱི་ཁྱད་ཆོས་ལྡན་པ་ཞིག་བཞེངས། དེ་
ནས་རིང་པོ་མ་སོང་བར་ཐུ་མི་སམ་བྷོ་ཌ་རྒྱ་གར་ནས་ཕེབས་ཏེ། བོད་ཀྱིཡིག་གཟུགས་
ཐོག་མར་མཛད། ཡེ་གེ་དྲུག་མའི་གཟུངས་སློབ་དཔོན་ཉིད་ནས་ཐོག་མར་བྲིས་
པ་རྒྱལ་པོ་ལ་གཟིགས་ཕུད་དུ་ཕུལ་བ་དེ་རྡོ་བརྐོས་སུ་མཛད་པ་ད་ཆར་ཕ་བོང་ཁའི་
རིགས་གསུམ་ལྷ་ཁང་དུ་ཞུགས། རྒྱལ་བློན་རྣམས་ཕོ་བྲང་འདིར་བཞུགས་ནས་
ལོ་མང་རིང་ཡི་གེ་དང་རིག་གནས་ཀུན་ལ་མཁས་པར་སྦྱངས། ཆོས་རྒྱལ་ཆེན་
པོ་ཀ་ར་འདི་རུ་ཕྱི་རོལ་དུང་དུ་བཅུ་དྲུག་གི་སྲོགྲ་དྲོད་དེ་ཡོང་བས་ན་
ཆོས་ལ་བསྐུལ། སྤྱན་རས་གཟིགས་ཀྱི་མདོ་རྒྱུད་ཉེར་གཅིག་སོགས་བསྒྱུར། སྒྲ་
མདོ་གསུམ་དང་། ཀུན་ཏུ་བཟང་པོའི་བསྟན་བཅོས་བརྒྱད་བརྩམས། ཆོས་རྒྱལ་
ཁྲི་སྲོང་སྡེའུ་བཙན་བར་དུ་གསང་སྔགས་ཟབ་མོའི་སྐྱེད་རྫོགས་ལ་ཉམས་ལེན་མཛད་
པའི་སྔགས་འཆང་མང་པོ་བྱུང་། ཁྱད་པར་བོད་རྗེ་ཁྲི་སྲོང་སྡེ་བཙུན་གྱི་སྐབས་
སད་མི་བདུན་རབ་ཏུ་བྱུང་ནས་གནས་འདིར་དགེ་འདུན་གྱི་སྡེ་ཆགས། དེ་ནས་
ཆོས་ཁྲིམས་དང་རྒྱལ་ཁྲིམས་གཉིས་ཀ་དར་ནས། མངའ་བདག་ཁྲི་རལ་བར་མདོ་
སྔགས་ཀྱི་ཆོས་ཚུལ་རྨད་དུ་བྱུང་བ་དར་རྒྱས་ཆེ་བར་བྱུང་། གླང་དར་མས་སངས་
རྒྱས་ཀྱི་བསྟན་པ་སྣུབས་པའི་ཚེ་ཐོག་མར་གནས་འདིའི་དགེ་འདུན་རྣམས་ཕྱིར་སྤྲད།
186



སྐུ་མཁར་ཀྱང་མེར་བསྲེགས། དེ་རྗེས་བཀའ་གདམས་པའི་དགེ་བའི་བཤེས་གཉེན་
ཆེན་པོ་བྲག་དཀར་བས་ཚེས་བཅུ་ཕུང་དུ་སྒྲུབ་པ་ཡུན་རིང་མཛད། སློབ་མའི་ཚོགས་
མང་དུ་འདུས་པས་སྔར་གྱི་ཕོ་བྲང་གི་ཤུལ་དུ་འདུ་ཁང་ཉིས་ཐོག་ཅན་ཞེས་བཞེངས་
ཏེ༑ དགེ་འདུན་གྱི་སྡེ་བཙུགས་ནས་རབ་བྱུང་གིས་ཁྱབ་པར་མཛད། དེ་ནས་
རིམ་བཞིན་བཀའ་གདམས་པའི་བཤེས་གཉེན་དུ་མས་གདན་ས་གནང་། དེ་རྗེས་
འགྲོ་མགོན་ཆོས་རྒྱལ་འཕགས་པས་ཞིག་གསོ་དང་། རྒྱལ་མཆོག་ལྔ་པ་ཆེན་པོས་
བོད་ཡོངས་ལ་ལུགས་གཉིས་ཀྱིས་དབང་བསྒྱུར་བའི་སྐབས། གནས་དེར་ཕོ་བྲང་
གསུམ་ཐོག་ཅན་སོགས་བཞེངས་ཤིང་སྒྲུབ་པ་ཡང་ཡུན་རིང་གནང་། ཕ་བོང་གི་
བྱང་ངོས་སུ་དཔལ་ལྡན་ལྷ་མོ་གཙོ་འཁོར་གསུམ་གྱི་སྣང་བརྙན་རང་བྱུང་དང་། སྤྱན་
རས་གཟིགས་ཀྱི་རྡོ་སྐུ་སོགས་སྐུ་གསུང་ཐུགས་རྟེན་དུ་མ་ད་ལྟར་ཡང་མཇལ་རྒྱུ་ཡོད།
ཕོ་བྲང་དངོས་ནི་ལོ་རྒྱུས་ཙམ་ལས་མ་མཆིས་ཀྱང་། རྡོ་ནག་གི་རུ་སྦལ་མོའི་དབྱིབས་
ཅན་དེ་ཡོད་པས་ལོ་རྒྱུས་ཐོག་ཇི་ལྟར་བྱུང་བ་མངོན་ཐུབ་པར་མཁན་དབང་དུང་དཀར་
ཕྲིན་ལས་ཀྱིས་གསུངས། རྒྱས་པར་གཞན་ལས་མཁྱེན་པར་འཚལ།།
187



༈ སྤོ་བོ་ཟངས་མདོག་དཔལ་རིའི་གནས། །
བོད་མདོ་ཁམས་སུམ་རྫོང་གི་ཉེ་འདབས་ཟངས་མདོག་དཔལ་རི་ཞེས་གནས་ཀྱི་བཀོད་
པ་ཕུན་སུམ་ཚོགས་ཤིང། ཨོ་རྒྱན་ཡུལ་དང་བྱིན་རླབས་མཉམ་པ། རྣམ་འདྲེན་
བཞི་པ་ཤཱཀྱའི་རྒྱལ་པོ་དེ་ཉིད་རི་བོ་གངས་ཅན་དུ་རྫུ་འཕྲུལ་གྱིས་ཞབས་ཀྱིས་བཅགས་
པའི་ཚེ་ཀུན་དགའ་བོ་ལ་འདི་ནས་བྱང་ཕྱོགས་ཁ་བ་ཅན་གྱི་ལྗོངས། དཔག་ཚད་
དུ་མ་འདས་པའི་སར་གནས་མཆོག་པདྨ་ཅན་ཞེས་བྱ་བ་ཡི། ལས་ཅན་སྨིན་ཅིང་
གྲོལ་བའི་རི་བོ་ཡོད། ཅེས་གསུངས་པ་དང་། སློབ་དཔོན་ཆེན་པོའི་རྗེས་འབྲང་
མཁར་ཆེན་ཡེ་ཤེས་མཚོ་རྒྱལ་ལ། སློབ་དཔོན་ཆེན་པོས། མདོ་ཁམས་ཆགས་
པའི་ས་ཡི་ལྟེ་བ་ལཿ པདྨ་ཅན་ཞེས་བྱ་བའི་གནས་མཆོག་ཡོད༔ རི་ཐུགས་རྗེ་
ཆེན་པོའི་ཕོ་བྲང་ཡིན༔ རྩེ་ན་བཅོམ་ལྡན་བདེ་མཆོག་འཁོར་ལོ་བཞུགསཿ ཤར་
ན་ཞི་བའི་ལྷ་ཚོགས་དཔག་མེད་དངཿ དེ་བཞིན་ལྷོ་ན་རྒྱས་པ་ནུབ་ན་དབང བྱང་
ན་དྲག་པོ་ལྷ་ཚོགས་བསམ་མི་ཁྱབ༔ ཨོ་རྒྱན་ང་ཡང་བྲག་ལ་དངོས་སུ་ཡོད སྐུ་
ཡི་རང་བྱོན་རྣམ་གྲངས་བརྗོད་ལས་འདསཿ གསུང་ཡིག་འབྲུ་དྲུག་ལྷ་ཚོགས་གྲངས་
མེད་བཞུགསཿ ཐུགས་རྗེ་རང་བྱོན་མཆོད་རྟེན་བྲག་ལ་བཞུགསཿ མཁའ་འགྲོ་
སྤྲིན་ཕུང་བཞིན་དུ་འདུ་བའི་གནསཿ སྐལ་བ་ཅན་གྱི་སྡིག་སྒྲིབ་སྦྱང་བའི་གནས
རི་བོ་པདྨ་ཅན་ལ་གསོལ་བ་འདེབསཿ ཞེས་གསུངས། དེ་བཞིན་རིག་འཛིན་འཇའ་
ཚོན་སྙིང་པོ་དང་། ཨོ་རྒྱན་ལས་འཕྲོ་གླིང་པ་སོགས་ཀྱི་བྱིན་གྱིས་བརླབས་པའི་
188



གནས་མཆོག་ཁྱད་པར་ཅན་དེའི་ཤར་གྱི་སྒོ་སྲུང་ཆུ་ལེན་རི་བཀྲ། ལྷོ་ཡི་སྒོ་སྲུང་
རྡོ་རྗེ་གྲོ་ལོ། ནུབ་ཀྱི་སྒོ་སྲུང་མཆོད་རྟེན་མཐོང་བ་རང་གྲོལ། བྱང་གི་སྒོ་སྲུང་
ཡི་གེ་འབྲུ་དྲུག་བཅས་ཡིན། གནས་དེ་ལ་ཨོ་རྒྱན་ཆེན་པོའི་སྐུ་རྗེས་སོགས་རང་
བྱོན་མང་པོ་དང་། སྒྲུབ་ཕུག ཤཱཀྱ་རྒྱལ་མཚན་གྱི་ཕྱག་བྲིས་འབྲུ་དྲུག་ངོ་མཚར་
ཅན་སོགས་ཀྱིས་བརྒྱན་པ། རྒྱ་བཟའ་འུན་ཤིང་ཀོ་ཇོ་བོད་ལ་ཕེབས་སྐབས་ཀྱང་
རི་འདི་ལ་ཐལ་མོ་སྤྱི་བོར་བཀོད་དེ། ངོ་མཚར་ཆེའོ་ཐུགས་རྗེ་ཆེན་པོའི་གནས།
།བྱ་རྒོད་ཕུང་པོའི་རི་དང་གཉིས་སུ་མེད། །ཕྱག་གཅིག་འཚལ་ན་སྒོ་གསུམ་སྡིག་
པ་དག སྐུ་གསུང་ཐུགས་ཀྱི་རྟེན་འགའ་བཞེངས་པར་སྤྲོ། ཞེས་སོགས་གསུངས་
ནས་བསྟོད་པ་བརྗོད་པའི་གནས་ཡིན་ནོ།།
༈ ཆོས་རྒྱལ་ཆེན་པོ་ལ་གདམས་པའི་གནས་ཀྱི་སྐོར།
ཡང་རྫོང་མཆིམས་ཕུ་མཁར་ཆུ་ཤེལ་བྲག་དངཿ མོན་ཁ་ནེ་རིང་སྟག་ཚང་སེང་
གེ་ཕུག ཤམ་པོ་གངས་དང་བྲག་དམར་གཡའ་མ་ལུངཿ འདི་རྣམས་ཀུན་ཏུ་
པདྨས་སྒྲུབ་པ་བྱསཿ ཡང་དབེན་བྲག་ཕུག་ཆེན་པོ་བརྒྱད་ཡིན་ནོ༔ ཤར་ཕྱོགས་
ཙཱ་རི་གངས་ཀྱི་ར་བ་དང༔ ལྷོ་ཕྱོགས་བལ་ཡུལ་གངས་ཀྱི་ར་བ་དངཿ ནུབ་ཕྱོགས་
ཏེ་སེ་གངས་ཀྱི་ར་བ་དང༔ བྱང་ཕྱོགས་གནོད་སྦྱིན་གངས་ཀྱི་ར་བ་བཞི པདྨ་
འབྱུང་གནས་སྒྲུབ་གནས་གངས་ཆེན་བཞི༔ འདི་རྣམས་ཀུན་ཏུ་སྒྲུབ་པ་སུས་བྱས་
189



པཿ མཆོག་དང་ཐུན་མོང་དངོས་གྲུབ་མྱུར་དུ་ཐོབཿ ཅེས་དང་། མཁའ་འགྲོ་མ་
སྒྲུབ་རང་བཞིན་འདུ་བའི་གནསཿ སྐུ་ཡི་དབེན་གནས་སྒྲགས་ཀྱི་ཡང་རྫོང་ཡིན
གསུང་གི་དབེན་གནས་བསམ་ཡས་མཆིམས་ཕུ་སྟེ༔ ཐུགས་ཀྱི་དབེན་གནས་ལྷོ་
བྲག་མཁར་ཆུ་ཡིན ཡོན་ཏན་དབེན་གནས་ཡར་ཀླུངས་ཤེལ་བྲག་ཕུག ཕྲིན་
ལས་དབེན་གནས་མོན་ཁ་སེང་གེ་རྫོངཿ ཁྱད་པར་ཡར་ཀླུངས་ཤེལ་བྲག་མཆིམས་
ཕུ་གཉིསཿ རྒྱ་གར་དུར་ཁྲོད་བསིལ་བའི་ཚལ་དང་མཉམཿ ལུང་ལྔ་གླིང་གཅིག་
ལྗོངས་གསུམ་གངས་ཉི་ཤུ ཞེས་དང་། དབུས་ན་ཤངས་ཀྱི་ཟབ་བུ་ལུངཿ ཤར་
ན་ཀོང་གི་ལྗོན་པ་ལུངཿ ལྷོ་ན་མོན་གྱི་སྲིབ་བཙན་ལུངཿ ནུབ་ན་འགོས་ཀྱི་ཕག་
རི་ལུང བྱང་ན་སྐྱིད་ཀྱི་གྲོ་མོ་ལུང ཤར་ལྷོ་མཚམས་ན་པདྨ་གླིང ལྷོ་ནུབ་
མཚམས་ན་འབྲས་མོ་ལྗོངསཿ བྱང་ཤར་མཚམས་ན་ལུང་གསུམ་ལྗོངསཿ ཞེས་
དང༑ ཐང་ལྷ་གངསཿ ཏི་སེ་གངསཿ མ་མཁར་གངསཿ བུ་ལེ་གངསཿ འོ་དེ་
གུང་རྒྱལ་གངསཿ ཤམ་པོ་གངསཿ མཁའ་རི་གངསཿ ལྷ་རྒོད་གངསཿ ཕོ་མ་
གངསཿ རྡོ་རྗེ་གངས ཇོ་མོ་ཁ་རག་གངསཿ ཧའོ་གང་བཟང་གངསཿ རྩེ་འདུད་
གངསཿ ལ་ཕྱི་གངསཿ ཚེ་རིང་གངསཿ ཏི་གྲོ་གངསཿ གསལ་རྗེ་གངསཿ ལྷ་རི་
གངསཿ ཙཱ་རི་གངསཿ ང་ལ་གངསཿ ང་ཡིས་ཞབས་ཀྱིས་བཅགས་པའི་གནས་
ཆེན་དུ་ཁྱད་པར་འཕགས་པའི་སྒྲུབ་གནས་དེ་ཀུན་ཡིན དེ་ལས་གང་ཟག་རབ་འབྲིང་
ཐ་མ་གསུམ གང་ཟག་དབང་པོ་རབ་ཀྱིས་བསྟེན་པ་ལཿ བསམ་ཡས་མཆིམས་
190



ཕུཡར་ཀླུངས་ཤེལ་བྲག་ཕུག ཡེར་པ་ཟླ་བ་ཕུག་གི་གནས་འདི་གསུམ ལྷ་ས་བསམ་
ཡས་ཁྲ་འབྲུག་གཙུག་ལག་ཁངཿ ཟུང་འཇུག་དབེན་གནས་ཆེན་པོ་སྒྲུབ་པའི་གནསཿ
ཞིང་མཆོག་དམ་པ་ཀུན་ཏུ་དེ་ལས་མེདཿ འདི་གསུམ་གནས་ལ་མཆོག་ཐུན་གང་སྒྲུབ་
པཿ སྒྲུབ་པ་བྱས་ན་མི་འགྲུབ་གང་ཡང་མེདཿ གནས་འབྲེལ་ཙམ་ཡང་རིག་འཛིན་
གྲལ་ལ་འཁོད༔ ཕུང་པོ་བོར་ནས་མཁའ་སྤྱོད་གནས་སུ་འགྲོ ཁྱད་པར་ཡར་ཀླུངས་
ཤེལ་གྱི་བྲག་ཕུག་ནི༔ བདུད་རྩི་སྨན་སྒྲུབ་བྱ་བའི་གནས་ཡིན་པསཿ གསང་སྔགས་
མཐར་ཕྱིན་ཨོ་རྒྱན་ཡུལ་ལྟ་བུ༔ ཡ་མཚན་སྒྲུབ་ཁང་བྲག་ཕུག་ཁྱད་འཕགས་ཡོད༔
ཞི་ཁྲོ་རྒྱལ་བའི་ཞིང་ཁམས་རྣམས་ཀྱང་བཞུགསཿ ཞེས་སོགས་དང་། ཤེལ་གྱི་བྲག་
དང་མཆིམས་ཕུཡེར་པ་གསུམཿ འདི་གསུམ་དགེ་བ་བརྒྱ་འགྱུར་ཐོབ་པའི་གནསཿ
ཟས་གོས་མཐུན་རྐྱེན་ཚོགས་ཀྱི་འཁོར་ལོ་ཕུལཿ འཁོར་ལོ་སྒྱུར་རྒྱལ་ཐོབ་ནས་འོག་
མིན་དུ འབྲས་བུ་རྫོགས་པའི་སངས་རྒྱས་ཐོབ་པར་འགྱུར༔ ཞེས་སོགས་གསུངས།།
༈ གངས་རིན་པོ་ཆེ།
བོད་གངས་ལྗོངས་སྟོད་མངའ་རིས་སྤུ་ཧྲེངས་རྫོང་དུ་ཡོད། མཐོ་ཚད་རྒྱ་མཚོའི་
ངོས་ལས་སྤྱི་ཁྲུ་དྲུག་སྟོང་བདུན་བརྒྱ་བཅུ་བཞི་ཡོད་པ་གསུངས། མདོ་སྡེ་ལས།
རི་ནག་པོ་གར་མཁན་གསུམ་གཤིན་ནས་གླུ་ལེན་པ་འདྲ་བ་གསུམ་གསུམ་སྟེ་དགུ་
འདས་པ་ནི་ཏི་སེའོ། །ཞེས་གསུངས་ཤིང་། རྣམ་འགྲེལ་ལས། འཛམ་བུ་གླིང་
གི་ཡུལ་གྱི་དབུས། །རྒྱ་གར་རྡོ་རྗེ་གདན་འདི་ནས། །རི་བརྒྱུད་ནག་པོ་དགུ་འདས་



པར༑ །གངས་རི་ཆེན་པོཏི་སེ་ཡོད། །དེ་ཡི་ཕ་རོལ་སྤོས་ངད་ལྡན། །ཚུ་རོལ་
མ་དྲོས་མཚོ་ཞེས་བྱ། །ཞེས་གསུངས། སློབ་དཔོན་སངས་རྒྱས་གསང་བ་ལ་རྗེ་
བཙུན་སྒྲོལ་མའི་ཞལ་ནས། རིགས་ཀྱི་བུ་ཁྱོད་རི་ཁ་བ་ཅན་གྱི་གངས་ཏི་སེར་སྒོམས་
ཤིག་དང་འདོད་པའི་དོན་འགྲུབ་པར་འགྱུར་རོ། །ཞེས་ལུང་བསྟན་པ་ལྟར་བོད་
ཀྱི་རི་བོ་ཏི་སེར་བྱོན་ནས་སྒྲུབ་པ་མཛད་པས་ཡོག་རྡོ་རྗེ་དབྱིངས་ཀྱི་ལྷ་རྣམས་ཞལ་
གཟིགས་ཤིང་དངོས་གྲུབ་བརྙེས། ཡི་དམ་འཕགས་པ་འཇམ་དཔལ་ལ་མི་དང་མི་
ལབ་པ་ལྟར་གྱུར་པའི་གནས་དེ་ནི། འཛམ་བུ་གླིང་གི་ལྟེ་བ་ཆུ་བོ་བཞི་འདུས་ཀྱི་
མགོ་བོ་གངས་རིན་པོ་ཆེ་ཏི་སེ་ཞེས་གྲགས་པ་འདི་ཉིད་ཡིན། དེ་ཡང་རྗེ་བཙུན་མི་
ལ་རས་པའི་ཞལ་ནས། གངས་དཀརཏི་སེ་སྐད་པོ་ཆེ།།
སྔོན་སངས་རྒྱས་ཉིད་ཀྱིས་ལུང་བསྟན་པའི།།
རི་བོ་གངས་ཅན་བྱ་བ་ཡིན།།
དེ་མཐའ་བྲག་གིས་བསྐོར་བ་དེ།།
དགྲ་བཅོམ་རྣམས་ཀྱི་བཞུག་གནས་ཡིན།།
དེ་མཐའ་སྤང་གིས་བརྒྱན་པ་དེ།།
ལྷ་ཕྲན་རྣམས་ཀྱི་བཞུགས་གནས་ཡིན།
།ཅེས་སོགས་རྡོ་རྗེ་ལུང་གིས་བསྔགས་པ་ལྟར། དུས་གསུམ་རྒྱལ་བ་ཀུན་ཀྱི་ཕྲིན་
ལས་ཀྱི་རྣམ་རོལ་གདུག་པ་ཅན་རྣམས་འདུལ་བར་མཛད་པའི་བཅོམ་ལྡན་འདས་
192



དཔལ་ཧེ་རུ་ཀ་དང་འཁོར་ལོ་སྡོམ་པའི་ལྷ་ཚོགས་རྣམས་ཀྱིས། དྲག་པོ་འཇིགས་
བྱེད་འཁོར་དང་བཅས་པ་བཏུལཏེ། དཔལ་འཁོར་ལོ་སྡོམ་པའི་ལྷ་དྲུག་ཅུ་རྩ་གཉིས་
པའི་དཀྱིལ་འཁོར་དུ་བྱིན་གྱིས་བརླབས། འཕགས་པ་དགའ་བའི་བཤེས་གཉེན་
གྱི་རྟོགས་བརྗོད་ལས། གནས་བརྟན་ཆེན་པོ་ཡན་ལག་འབྱུང་འཁོར་དགྲ་བཅོམ་
པ་སྟོང་དང་སུམ་བརྒྱ་ལྷན་ཅིག་ཏུ་བཞུགས་སོ། །ཞེས་གསུངས་པ་ལྟར། མཉམ་
མེད་ཇོ་བོ་རྗེས་ཏི་སེའི་གངས་ནས་གནས་བརྟན་རྣམས་གདུགས་ཚོད་ཀྱི་གེ་བརྡུང་
པ་དངོས་སུ་གསན་པ་གསུངས། བཅོམ་ལྡན་འདས་འཁོར་དགྲ་བཅོམ་ལྔ་བརྒྱ་དང་
བཅས་རྒྱ་གར་ནས། བྱ་ངང་པའི་རྒྱལ་པོ་བཞིན་ནམ་མཁའ་ནས་འཕུར་ཏེ། ཏི་
སེའི་ནུབ་ཕྱོགས་དཀྱིལ་འཁོར་སྟེང་ཞེས་པའི་བྲག་སྟེང་དུ་བབས་ནས་ཏི་སེའི་ཕྱོགས་
བཞི་ལ་ཞབས་རྗེས་རེ་བཞག་པར་ཏི་སེ་མི་འགྱུར་བའི་གཟེར་བཞི་ཞེས་གྲགས། ནུབ་
ཕྱོགས་མི་འགྱུར་བའི་གཟེར་སྟོན་པའི་ཞབས་རྗེས་ལ་དགྲ་བཅོམ་པ་ལྔ་བརྒྱའི་ཞབས་
རྗེས་ཀྱིས་སྐོར་བ་ཡོད། མདུན་གྱི་བྲག་སྟེང་དུ་བཞུགས་ནས་ཀླུ་མ་དྲོས་པ་ལ་ཆོས་
གསུངས་པས་བྲག་དེ་ལ་སངས་རྒྱས་ཀྱི་བཞུགས་ཁྲི་ཞེས་གྲགས་པདང་། ལང་ཀ་
པུ་རང་གི་རི་རྩེར་ལང་ཀར་གཤེགས་པའི་མདོ་གསུངས་པ་སོགས་གནས་དང་ས་
གཞི་ཐམས་ཅད་བྱིན་གྱིས་བརླབས་པར་མཛད། གསང་སྔགས་ཆོས་ཀྱི་ཕུག་པ་
ཞེས་སློབ་དཔོན་ཆེན་པོ་པདྨ་འབྱུང་གནས་ཀྱི་སྒྲུབ་ཕུག་དང་། སྒྲུབ་ཆུ། ཕྱག་
ཞབས་ཀྱི་རྗེས་སོགས་དང་། དེ་བཞིན་གྲུབ་པའི་དབང་ཕྱུག་རྗེ་བཙུན་མི་ལ་རས་
193



པའི་སྒྲུབ་ཕུག་དང་ཕྱག་ཞབས་ཀྱི་རྗེས་ངོ་མཚར་བ་མང་པོ་མཇལ་དུ་ཡོད། གཞན་
ཡང་དམ་པ་དུ་མའི་སྒྲུབ་ཕུག་དང་ཞབས་རྗེས། ལྷ་སྐུ་ཡིག་འབྲུ་སོགས་ལས་དང་
སྐལ་བ་ལྡན་པ་རྣམས་ཀྱིས་མིག་གི་དགའ་སྟོན་དུ་གྱུར་བཞིན་པ་ལགས་ན་རྒྱས་པ་
གངས་དཀར་ཏི་སེ་དང་མཚོ་མ་དྲོས་པའི་གཏམ་ཞེས་ཆོས་ཀྱི་བློ་གྲོས་ཀྱིས་མཛད་
པ་དང་། ངག་དབང་འཕྲིན་ལས་སོགས་ཀྱི་གསུངས་ལས་ཤེས་པར་བྱའོ།།
༈ མཚོ་མ་དྲོས་པའི་ལོ་རྒྱུས།
དེ་ཡང་སྔོན་འཁོར་ལོས་སྒྱུར་བའི་རྒྱལ་པོ་སྨྱུག་སྦམ་ཞེས་བྱ་བ་ས་བཅུའི་བྱང་ཆུབ་
སེམས་དཔའ་ཞིག་བྱུང་ཞིང་། དེ་དུས་ནམ་ཞིག་སྐྱེད་ཚལ་དུ་ཕེབས་པའི་ལམ་ཁར།
རྒ་བ་དང་། ན་བ། འཆི་བའི་སྡུག་བསྔལ་གཟིགས་པས་ཐུགས་སྐྱོ་སྟེ། ལོ་བཅུ་
གཉིས་ཀྱི་བར་དུ་ཟས་དང་གོས་དང་ནོར་ལ་སོགས་པ་ཅི་འདོད་པའི་སྦྱིན་པ་རྒྱ་ཆེན་
པོ་མཛད་པའི་ཚེ་ས་ལ་དོང་ཆེན་པོ་དྲུ་ནས་དེར་འབྲས་བཙོས་པའི་ཁུ་བ་རྣམས་ཕོ་
བ་ལས། ལོ་བཅུ་གཉིས་ལོན་པ་ན་ས་དོང་གང་ནས་མཚོ་ཆེན་པོར་གྱུར། དེ་ཡང་
མངོན་པ་མཛོད་ལས་གསུངས་པ་ལྟར། དབྱིབས་གྲུ་བཞི་པ། ཆུ་དང་ཞེང་དུ་དཔག་
ཚད་ལྔ་བཅུ་ལྔ་བཅུ་ཡོད་པའི་ཆུ་བོ་ཡན་ལག་བརྒྱད་དང་ལྡན་པ། མེ་ཏོག་སྣ་ཚོགས་
ཀྱིས་བརྒྱན་ཅིང་ཆུ་བྱ་དུ་མས་སྐད་སྙན་པོ་སྒྲོགས་པ། མཚོ་དེའི་འགྲམ་དུ་ཤིང་
འཛམ་བུ་ཏྲི་ཤའི་སྡོང་པོ་འབྲས་བུ་རྫ་མ་ཙམ་རོ་མངར་བ་དང་ལྡན་པ། སྨིན་པའི་
194



འབྲས་བུ་མཚོར་ལྷུང་བ་ལས་ཛམ་ཞེས་པའི་སྒྲ་བྱུང་བ། ཆུའི་རྐྱེན་དང་ཤིང་ཐོག་
འཛོམས་པ་ལས་འཛམ་བུའི་ཆུ་བོ་གསེར་དུ་འགྱུར་བར་གསུངས། མཚོདིའི་འགྲམ་
ན་བྲག་གི་གཟུགས་ཐ་དད་པར་ཡོད་པའི་ཁ་ནས་ཆུ་བོ་འབབ་པ་ནི། ཤར་རྟ་མཆོག་
ཁ་ནས་ཆུ་བོ་པག་དངུལ་གྱི་བྱེ་མ་འདྲེན་བཞིན་ཆུ་ཕྲན་ལྔ་བརྒྱ་དང་བཅས་ཏེ། རིམ་
བཞིན་ལྷ་སའི་སྐྱིད་ཆུ་དང་འདྲེས་ནས་ཡར་ཀླུང་གཙང་པོ་དང་ལྷན་ཅིག་དྭགས་པོ་
དང་ཀོང་པོ་བརྒྱུད་དེ་རྒྱ་གར་ཤར་ཕྱོགས་ཨ་སམ་ནས་བྷེ་གོལ་བརྒྱུད་བྷང་ལ་སྡེ་ཤའི་
གྲོང་ཁྱེར་ཌ་ཀ་རུ་རྨ་བྱ་ཁ་འབབ་དང་འདྲེསཏེ་བྷེ་གོལ་མཚོ་ཁུག་ཏུ་འབབ་ཅིང་མཐར་
རྒྱ་མཚོར་ཆེན་པོ་ལ་འགྲོ ལྷོ་རྨ་བྱའི་ཁ་ནས་སིན་དྷུ་རིན་པོ་ཆེ་སྣ་ཚོགས་ཀྱི་བྱེ་
མ་འདྲེན་བཞིན་སྤུ་ཧྲེང་ཚོ་དྲུག་དང་འཁོར་ཆགས། ཞེར། སླེ་མི། འོམ་ལོ་
བཅས་བརྒྱུད། བལ་ཡུལ་ཛུམ་ལང་། ཀར་ན་ལི་བརྒྱུད་ནས་རྒྱ་གར་གྱི་ཨུ་ཏར་
པར་སྡེ་ཤ་དང་། བྷི་ཧར་གྱི་གཞུང་གཤགས་ནས་བྷེ་གོལ་བརྒྱུད་འབང་ལ་སྡེ་ཤའི་
ཌ་ཀ་ནས་བྷེ་གོལ་མཚོ་ཁུག་ཏུ་འབབ་བོ། །ནུབ་གླང་ཆེན་གྱི་ཁ་ནས་གང་གཱ་གསེར་
གྱི་བྱེ་མ་འདྲེན་བཞིན་པྲ་ཏ་པུ་རི། ཁྱུང་ལུང་། མདའ་བའི་མཐུད་ཟམ། སྡོང་པོ་
དང་མ་ནང་། མཐོ་ལྡིང་ལྕགས་ཟམ། རྩ་ཧྲེང་གི་ཡར་འདྲེས་ཀུ་ལི། རོང་ལྗོངས་
རྒྱ་ཟམ། སྤྲིན་ཟམ་འོབས། སིབ་སྐྱིད་ལ་ཞོལ་ནས་ཁུ་ནུ་རམ་པུར་དང་། སིམ་
ལ་ཧི་མ་ཅལ། བྷཀ་ར་ནང་གལ་། པན་འཇབ་ཅན་གྲི་གྷཀྲ། པཱ་ཀི་སེ་ཐཱན་གྱི་
ཤར་ངོས་ནས་ཨ་རབ་འབི་ཨན་མཚོ་ཁུག་ཏུ་འབབ་བོ། བྱང་སེངྒེའི་ཁ་ནས་སི་
195



ཏ་རྡོ་རྗེའི་བྱེ་མ་འདྲེན་བཞིན་པཱ་ཀི་སེ་ཐཱན་གྱི་གྲོང་ཁྱེར་ཨི་སི་ལ་མ་བྷཏ་ནས་འབབ་
སྟེ་གླང་ཆེན་ཁ་འབབ་དང་འདྲེས་ནས་རྒྱ་གར་ནུབ་ཕྱོགས་ཨ་རབ་བྷི་ཨན་མཚོ་ཁུག་
ཏུ་བབས་ནས་མཐར་རྒྱ་ཚོ་ཆེན་པོ་ལ་འགྲོ་བར་བཤད། འདི་དག་ནི་གངས་རི་བ་
ཆོས་དབྱིངས་རྡོ་རྗེའི་གསུང་ལས་བཏུས་པ་ཡིན། དེ་ལ་ཁ་ཅིག་གིས་འཛམ་བུ་ཆུ་
བོ་གསེར་དུ་འགྱུར་བ་སོགས་ཡེ་ཤེས་སྤྱན་ལྡན་རྣམས་ཀྱི་གཟིགས་ཚུལ་དང་གནས་
ཚུལ་གྱི་དབང་དུ་བཤད་པ་ནི་ཅུང་འཐད་པར་མ་མཐོང་སྟེ། ཤིང་འཛམ་བུཏྲིཀཤའི་
སྡོང་པོད་ལྟར་མ་དྲོས་པའི་འགྲམ་དུ་མེད་ཀྱང་རྒྱ་གར་གྱི་ཡུལ་གཞན་ན་དངོས་སུ་
མཐོང་དུ་ཡོད་པའི་ཕྱིར་ན་སྔོན་དུས་སུ་ཤིང་དེ་མེད་པར་ཇི་ལྟར་རྟོགས་ནུས། གཞན་
ཡང་ཤིང་དེའི་འབྲས་བུ་ཆུར་ལྷུང་བ་གསེར་དུ་འགྱུར་བ་མི་འཐད་དོ་སྙམ་ན། དངོས་
པོའི་ནུས་པ་དང་སེམས་ཅན་གྱི་ལས་ཚུལ་བསམ་གྱིས་མི་ཁྱབ་པས་རང་གིས་མ་མཐོང་
བ་ཙམ་གྱིས་གང་ཡང་མེད་པར་སྒྲུབ་མི་ནུས་ཏེ། ད་ལྟར་ཡང་ཤིང་གི་ལོ་མ་དང་
སེམས་ཅན་དུ་མའི་ལུས་ཕུང་རྡོ་ལ་འགྱུར་བ་ཡོད་ན་ཤིང་ཐོག་གི་འབྲས་བུ་གསེར་
དུ་འགྱུར་མི་རུང་བའི་རྒྱུ་མཚན་གང་ཡང་མེད་དོ། །མཚོ་འདི་ལ་དཔག་ཚད་ལྔ་
བཅུ་ཡོད་ཟེར་བ་ཡང་དེ་དང་འདྲ་མོད། འོན་ཀྱང་གནས་སྐབས་ས་འོག་ཏུ་འཁྱིལ་
ནས་ཡོད་པ་ལ་ངོས་འཛིན་དགོས་ཞེས་གསུངས་ཀྱང་། ད་ལྟར་དཔག་ཚད་ལྔ་བཅུ་
མེད་པ་ཙམ་གྱིས་སྔོན་དུས་སུ་དཔག་ཚད་ལྔ་བཅུ་མེད་པར་འཛིན་ག་ལ་དགོས།
དུས་ཀྱི་འཕེལ་རིམ་དང་གནམ་གཤིས་ཀྱི་འགྱུར་བ་ལས་རི་བོ་དང་མཚོ་དང་མཚེའུ་
196



རྣམས་རིམ་བཞིན་འགྱུར་བ་མཐོང་ཆོས་སུ་གྱུར་པའི་ཕྱིར་རོ། །ཁ་འབབ་རྣམས་
ཀྱིས་མ་དྲོས་མཚོ་ལ་སྐོར་བ་ལན་བདུན་བྱས་ནས་འབབ་པར་གསུངས་པའི་དོན་ནི།
མཚོ་མ་དྲོས་པ་ལས་རྒྱང་རིང་དུ་བབས། དེ་ནས་མཚོ་དེའི་གཡས་སུ་ཕྱོགས་པར་
འཁྱོག་རེ་བྱུང་བ་ལ་སྙན་ངག་གི་སྒོ་ནས་ཚིག་དེ་ལྟར་དུ་བརྗོད་པ་དང་། ཆུ་བྲན་
ལྔ་བརྒྱས་བསྐོར་ཞེས་པའང་ལུང་པ་ཐ་དད་པ་ལྔ་བརྒྱའི་ཆུ་རེ་དེར་བབས་ཏེ་འདྲེས་
ནས་འགྲོ་བ་ལ་འདོད་དོ་ཞེས་ཀུན་མཁྱེན་ཀློང་ཆེན་པས་གསུངས། དེར་བདག་
ཅག་གི་སྟོན་པ་འཁོར་དགྲ་བཅོམ་ལྔ་བརྒྱ་དང་བཅས་པ་ཕེབས་ནས། ལས་ཀྱི་རྒྱུ་
བ་ལུང་བསྟན་པའི་མདོ་གསུངས་ཤིང་བྱིན་གྱིས་བརླབས། དེ་བཞིན་སློབ་དཔོན་
ཆེན་པོ་པདྨ་འབྱུང་གནས་ཀྱིས་ཀྱང་བྱིན་རླབས་མཛད་དེ། །མ་ཕམ་གཡུ་མཚོ་
རྟ་ལམ་ཉིན་གཅིག་འཁོར། །དྷ་ན་ཀོ་ཤའི་མཚོ་ནི་འདི་དང་འདྲ། ཡིད་གཞུང་
དད་པས་སྐོར་བ་སུས་བསྐོར་བ། །སངས་རྒྱས་གཞན་ནས་བཙལ་དུ་མེད་དེ་འཐོབ།
།འདི་བསྐོར་མཚམས་མེད་ལྔ་བྱས་བྱང་བར་འགྱུར། གཡུ་མཚོར་བཀྲུས་འཐུང་
བདེ་ཆེན་མཁའ་སྤྱོད་བགྲོད། །ཅེས་གསུངས་པ་ལྟར། དད་པ་དང་ལྡན་པ་རྣམས་
ཀྱིས་བཏུང་བ་དང་ཁྲུས་བྱས་ན་མཁའ་སྤྱོད་ཀྱི་ཞིང་དུ་སྐྱེ་བར་དམ་པ་དུ་མས་གསུངས་
སོ༑ ༑
197



༈ གངས་མཐོན་མཐིང་རྒྱལ་མོ།
ཡོངས་གྲགས་སུ་ཇོ་མོ་གླང་མར་བརྗོད་པ། ཡུལ་ཉི་ཤུ་རྩ་བཞིའི་ནང་ཚན་གོ་དཱ་
ཝ་རིར་གྲགས་ཤིང་གངས་རི་རྩེ་ལྔ་པ་ཚེ་རིང་མཆེད་ལྔའི་གནས། སྔོན་རྗེ་བཙུན་
མི་ལ་རས་པ་དེ་ཉིད་ཆུ་བོ་རྒྱུན་གྱི་རྣལ་འབྱོར་ལ་རྩེ་གཅིག་ཏུ་བསྒོམ་ཞིང་བཞུགས་
པའི་ཚེ། སྣང་སྲིད་ཀྱི་ལྷ་འདྲེ་མ་ལུས་པ་འདུས་ཏེ། ས་གཡོ་བ་དང་གནམ་འགྱུར་
བ་སོགས་ཆོ་འཕྲུལ་སྣ་ཚོགས་སྟོན་དུ་བྱུང་བ་ལ། གཞིའི་གནས་ལུགས་ཀྱི་ངང་
དུ་ཐུགས་མཉམ་པར་བཞག་པས་མི་འཇིགས་པའི་གདེང་ཐོབ། ལྷ་འདྲེ་རྣམས་ལ་
སེམས་ཉིད་ངོ་སྤྲོད་ཀྱི་མགུར་གསུངས་པས་ཆོ་འཕྲུལ་ཐམས་ཅད་རང་སར་ཞི་སྟེ།
རྒྱུད་ཟག་པ་མེད་པའི་སྙིང་རྗེ་ཆེན་པོས་ཡོངས་སུ་གང་བར་གྱུར་པའི་གནས་ཡིན།།
༈ གར་ཞ་མཁའ་འགྲོའི་གླིང་།
སྟོད་མངའ་རིས་ཀྱི་མཐའ་མཚམས་སུ་གར་ཞ་མཁའ་འགྲོ་གླིང་ཞེས་པའི་ལུང་ཆུང་
ཞིག་ཡོད་པ་དེ་ཡིན། དེར་གར་ཞ་ཐུགས་རྗེ་ཆེན་པོ་ཞེས་པའི་སྤྱན་རས་གཟིགས་
ཀྱི་སྐུ་བརྙན་ཞིག་ཀྱང་ཡོད་པར་གསུངས།།
198



༈ ལྷོ་ཕྱོགས་ཙཱ་རི་ཏྲ།
དེ་ཡང་འོ་སྐོལ་གདོང་དམར་བོད་ཀྱི་ཡུལ་ལྗོངས་གངས་རི་དཀར་པོ་ཤེལ་གྱི་མུ་ཁྱུད་
ཀྱིས་ཡོངས་སུ་བསྐོར་བའི་ནང་། གྲགས་ཆེ་བའི་གནས་ཀྱི་བྱེ་བྲགཏི་སེ་སེང་གདོང་
དཀར་མོ་སྐུའི་གནས། ལ་ཕྱི་སྟག་གདོང་ཁྲ་མོ་གསུང་གི་གནས། ཙཱ་རི་ཕག་གདོང་
ནག་མོ་ཐུགས་ཀྱི་གནས་ཞེས་བཅོམ་ལྡན་འདས་དཔལ་འཁོར་ལོ་སྡོམ་པའི་སྐུ་གསུང་
ཐུགས་ཀྱི་གནས་ཁྱད་པར་ཅན་དུ་བསྔགས་ཤིང་། དེ་གསུམ་གྱི་གནས་དུས་ཀྱང་
རིམ་པར་རྟ་ལོ། ལུག་ལོ། སྤྲེལ་ལོ་འཁོར་ཆེན་ཞེས་ལོ་འཁོར་རེ་ལ་གནས་དུས་
གཙིགས་སུ་ཆེ་བ་རེ་འབྱུང་བ་ཡིནནོ། །དེ་ལས་རེ་ཞིག་འཛམ་གླིང་གནས་ཀྱི་གཙོ་
བོར་གྱུར་པ་དབུ་རུ་ལྷ་ལྡན་དམར་པོའི་ལྷོ་ཕྱོགས་ད་ལྟ་ལྷུན་རྩེ་རྫོང་ཁོངས་སུགཏོགས་
པ༈ ལྷོ་ཕྱོགས་དེཝི་ཀོ་ཌའམ་ཙཱ་རི་ཏྲའི་གནས་ཀྱི་ཆེ་བ་ཅུང་ཟད་བསྟན་པ་ནི། སྔོན་
དཔལ་ཆེན་པོ་ཧེ་རུ་ཀས་རུ་དྲའི་དམག་ཚོགས་འཁོར་དང་བཅས་པ་དམ་ལ་བཏགས་
ཤིང་སྒོ་གསུམ་དབང་དུ་འདུ་བའི་ཚེ། དྲག་པོ་འཇིགས་བྱེད་ཆེན་པོ་དང་ཆུང་མ་
དུས་མཚན་མའི་འཁོར་དུ་མཆིས་པ། ལྷ་ཀླུ་གནོད་སྦྱིན་དྲི་ཟ་ལྷ་མ་ཡིན་རྣམས་
ཀྱིས་བདག་ཏུ་བཟུང་བ། མཁའ་སྤྱོད་ས་སྤྱོད་ས་འོག་སྤྱོད་ཀྱི་ཡུལ་ཉི་ཤུ་རྩ་བཞི་
མཐའ་དག་གསང་སྔགས་ཀྱི་གནས་སུ་བྱིན་གྱིས་བརླབས་པར་མཛད་ཅིང་། གནས་
འདི་ལ་ཉེ་བའི་འཐུང་སྤྱོད་དུ་གྲགས། མ་མོ་དང་མཁའ་འགྲོ་རབ་འབྱམས་རྟག་
ཏུ་ཉུལ་ཞིང་ཚོགས་ཀྱི་འདུ་བ་ལ་ལོངས་སུ་སྤྱོད་པར་གསུངས་ཤིང་གནས་ཐམས་
199



ཅད་ལས་ཆེས་མཆོག་ཏུ་འཕགས་པར་བསྔགས་སོ། །དེ་ཡང་དཔལ་གསང་བ་རིན་
ཆེན་བདུད་རྩི་བུམ་པའི་རྒྱུད་ལས། །ཉི་ཤུ་རྩ་བཞི་ཡུལ་རྣམས་ཀུན་གྱི་གཙོ། །འཇམ་
དཔལ་གཤིན་རྗེ་གཤེད་ནི་བཞད་པའི་ས། །གནས་བརྒྱད་དུར་ཁྲོད་ཆེན་པོ་རྔམས་
པའི་འགོ །མཆོག་དང་ཐུན་མོང་དངོས་གྲུབ་ལ་སོགས་པ། །མཁའ་འགྲོས་ལུང་
བསྟན་བྱིན་གྱིས་བརླབས་པའི་གནས། །རང་བྱུང་གནས་མཆོག་ཙཱ་རི་ཏྲ་ཞེས་གྲགས།
།ཨོ་རྒྱན་གནས་སམ་མཁའ་སྤྱོད་དག་དང་མཚུངས། །ཞེས་དང་། །བཀའ་རྫོགསཧ
པ་ཆེན་པོའི་རྒྱུད་ལས། ཀོང་པོ་ལྷོ་ནུབ་ཕྱོགས་སུ་རི་ནག་པོ་བཅུ་གསུམ་འདས་པ་
ན༑ གངས་རི་ཤེལ་གྱི་མཆོད་རྟེན་འདྲ་བ་ཞིག་ཡོད། དེའི་གཡས་སུ་མཚོ་དུང་
དཀར་གཡས་འཁྱིལ་འདྲབནི་གསང་སྔགས་ཞི་ཁྲོའི་ལྷ་ཚོགས་བཞུགས་པའི་ཕོ་བྲང་
སྟེ༈ དེའི་ཆུ་འཐུང་ཞིང་ཁྲུས་བྱེད་པ་ཙམ་གྱིས་ཟག་བཅས་ཀྱི་ཕུང་པོ་མི་སྣང་བར་
འགྱུར་རོ་ཞེས་དང་། ཨོ་རྒྱན་སངས་རྒྱས་གཉིས་པས། ཉི་ཤུ་རྩ་བཞིའི་དཀྱིལ་
འཁོར་མཁའ་སྤྱོད་གནས། །ངེས་པར་བདེ་གཤེགས་སྔགས་ཀྱི་ཕོ་བྲང་སྟེ། །ཀུན་
ལས་ཁྱད་འཕགས་མཁའ་འགྲོ་གསང་བའི་མཛོད། །ཙཱ་རི་ཙཱགོང་པར་པ་ཏ་ཞེས་
བྱ༑ ༑ཞེས་དང་། པཎ་ཆེན་བི་མ་ལ་མི་ཏྲས། ཉི་ཤུ་རྩ་བཞི་ཡུལ་རྣམས་ཀུན་གྱི་
གཙོ༑ །ཉེ་བའི་གནས་མཆོག་ཙཱ་རི་པར་པ་ཏ། །བདེ་གཤེགས་ཞི་ཁྲོའི་དཀྱིལ་
འཁོར་མ་ལུས་གནས། །སྐལ་བ་ལྡན་པས་སྤྱོད་པ་བརྩམ་པར་བྱ། །ཞེས་དང་།
དབྱིངས་ཕྱུག་ཡེ་ཤེས་མཚོ་རྒྱལ་གྱིས་ཀྱང་། དུར་ཁྲོད་ཆེན་པོ་བརྒྱད་ལས་མཆོག་
200



ཏུ་གྱུར་པ། ཕོ་བྲང་མཁའ་སྤྱོད་ཙཱ་རི་ཙ་གོང་ཞེས་བྱ་བ། གསང་སྔགས་ཕྱི་ནང་
གི་ལྷ་ཚོགས་ཐམས་ཅད་ཀྱི་གཞལ་ཡས་ཁང་། དཔའ་བོ་མཁའ་འགྲོ་སྤྲིན་བཞིན་
དུ་འདུ་བའི་ཕོ་བྲང་ཡོད་དོ། །ཞེས་སོགས་འབྱུང་བ་བཞིན། དཔལ་འཁོར་ལོ་
སྡོམ་པའི་ཐུགས་ཀྱི་གནས་སམ་ཕོ་བྲང་དེ་ཉིད་ལ་ཐོག་མར་འཇུག་པའི་སྒོ་བཞི་ནི།
ཤར་འཕགས་པ་འཇམ་དཔལ་གྱི་སྒོ། བརྒྱ་བྱིན་རྣམ་པར་རྒྱུ་བ་ཞེས་བྱ་བ་རྒྱ་ནག་
པོ་ལ་གཏད་པ། སྒོ་སྲུང་འཇམ་དཔལ་གཤིན་རྗེ་གཤེད་ཀྱིས་བྱེད། ལྷོ་རྫོགས་
པའི་སངས་རྒྱས་ཀྱི་སྒོ་གཤིན་རྗེ་རྣམ་པར་རོལ་པ་ཞེས་བྱ་བ་རྒྱ་གར་རྡོ་རྗེ་གདན་ལ་
གཏད༑ སྒོ་སྲུང་བདུད་རྩི་འཁྱིལ་བས་བྱེད། ནུབ་རྡོ་རྗེ་རྣལ་འབྱོར་མའི་སྒོ་ཆུ་
ལྷ་རྣམ་པར་རྩེ་བ་ཞེས་བྱ་བཨོ་རྒྱན་གྱི་ཡུལ་ལ་གཏད་པ། སྒོ་སྲུང་ཨེཀ་ཛཌིས་བྱེད།
བྱང་འཕགས་པ་སྤྱན་རས་གཟིགས་ཀྱི་སྒོ་གནོད་སྦྱིན་རྣམ་པར་འཁྲིགས་པ་ཞེས་བྱ་
བ་དབུ་རུ་ལྷ་ས་ལ་གཏད་པ། སྒོ་སྲུང་དཔལ་རྟ་མགྲིན་གྱིས་བྱེད་དོ། །མཚམས་
བཞིར་ཤར་ལྷོ་དྲང་སྲོང་རྔམས་བྱེད་ཀྱི་སྒོ། ལྷོ་ནུབ་སྲིན་པོ་རོ་གཟན་གྱི་སྒོ། ནུབ་
བྱང་རླུང་ལྷ་སྐྱོད་བྱེད་ཀྱི་སྒོ། བྱང་ཤར་དྲག་པོ་རྩལ་བྱིན་གྱི་སྒོ་རྣམས་སོ། །སྒོ་
དེ་དག་གི་ཕྱི་རོལ་ན་འཇིགས་རུང་དུར་ཁྲོད་ཆེན་པོ་བརྒྱད་ཀྱིས་བསྐོར་བ། འོག་
གཞི་ཀླུ་ཡུལ་གྱི་སྤོས་ཀྱི་རྒྱ་མཚོ་ལ་བརྟེན་པ། མཚོ་དབུས་གསེར་གྱི་པདྨ་འབུམ་
བརྡལ་རྡོ་རྗེ་སྙིང་པོས་བརྒྱན་པ། རྡོ་རྗེའི་ལྟེ་བར་རིན་པོ་ཆེ་མན་ཤེལ་ལས་གྲུབ་པའི་
མཆོད་རྟེན་བཀྲ་ཤིས་སྒོ་མང་གཞུ་འདོམ་དགུ་བརྒྱ་པ་རེ་ཕྱོགས་ཕྱོགས་སུ་སྣང་བ།
201



བུམ་པ་ཟླུམ་པོའི་ནང་ཕོ་བྲང་གླིང་དགུར་བཅད་པའི་དབུས་མ་ལ། དྲག་པོ་འཇིགས་
བྱེད་ཀྱི་བམ་དང་། དུས་མཚན་མའི་སྙིང་གར་དཔལ་འཁོར་ལོ་སྡོམ་པའི་ལྷ་ཚོགས་
བཞུགས་པ། རང་བྱུང་མཆོད་རྟེན་ཆེན་པོའི་ཕྱོགས་བཞི་ལ། ཤར་ན་ཇོ་མོ་བླ་
རི༑ ལྷོར་མཁའ་སྤྱོད་རི། ནུབ་ཏུ་རི་བོ་འབིགས་བྱེད། བྱང་དུ་དཔལ་རི་ཟླུམ་
ཆེན་སྟེ་མི་འགྱུར་བའི་རི་བཞིས་བརྒྱན་པ། གཞན་ཡང་ཕྱོགས་རྣམས་སུ་ལྷ་མོའི་
རོང་དང་། འོད་འབར་རོང་། སྟག་ཚང་རོང་། དོམ་ཚང་རོང་སྟེ་དངོས་གྲུབ་
ཀྱི་ཆུ་བོ་བཞི་བབས་པའི་གནས་རོང་ཆེན་བཞིར་གྲགས་པ་རྣམས་དང་། སྐྱོབས་
ཆེན་ལ། ཤ་སྐལ་ལ། དཀར་ཡོལ་ལ། ཤ་དུ་ལ་སྟེ་ལ་ཆེན་བཞི། སྐྱོབ་ཆེན་ཕུག
འོད་འབར་ཕུག རྡོ་རྗེ་ཕུག མིག་ར་ཕུག་བཅས་སྒྲུབ་ཕུག་བཞི། གཡུ་མཚོ། འོད་
འབར་མཚོ། སིནུ་རའི་མཚོ། བདེ་མཆོག་བླ་མཚོ་བཅས་དངོས་གྲུབ་འབྱུང་
བའི་མཚོ་བཞི། གཞན་ཡང་སྒྲོལ་མ་བླ་མཚོ། ཆོས་འབྱུང་ཟངས་མཚོ། ཀུན་
འབྱུང་གསེར་མཚོ། ཀཱ་ལ་དུང་མཚོ་སོགས་ཡོངས་སུ་གྲགས་པའི་མཚོ་ཆེན་བཅུ་
གཉིས༑ སློབ་དཔོན་ཆེན་པོས་བྱིན་གྱིས་བརླབས་པའིམཚོ་སྣ་སུམ་ཅུ་རྩ་གཉིས།
རྐང་མགྱོགས་གྲུབ་པའིམཚོ་བཞི་སོགས་མང་དུ་ཡོད་ཅིང་། ཡན་ལག་བརྒྱད་ལྡན་
གྱི་ཆུ་ཀླུང་བབས་པའི་ཞོལ་རེ་ལ་མཁའ་འགྲོ་མའི་གནས་ཕྲན་རེ་དང་། དཔའ་བོ་
དང་རྣལ་འབྱོར་མའི་གྲོང་ཁྱེར་དཔག་ཏུ་མེད་པས་བསྐོར་ནས་བཞུགས། མདོར་
ན་ལམ་ཡིག་དུམ་བུ་ལྔ་པ་ལས། ཕལ་པ་རྣམས་ཀྱིས་བགྲོད་པར་དཀའ་བའི་ཕྱིར།
202



།སྣ་ཚོགས་བྲག་རིའི་འཕྲེང་བས་ཡོངས་བསྐོར་བ། །རྡོ་རྗེ་རལ་གྲི་རིན་ཆེན་འཁོར་
ལོ་ཡི། །ཚོགས་ཀུན་སྤུངས་པ་ལྟབུའི་རི་བོས་བརྒྱན། །རྩེ་རྣམས་མེ་ལྕེ་ཕྲེང་བས་
གཡོགས་པ་བཞིན། །འགྲམ་རྣམས་ནགས་ཚལ་དུ་བ་འཁྲིགས་པ་འདྲ། །རི་སུལ་
ཆུ་རྒྱུན་འབབ་པར་གྱུར་པ་ཀུན། །དབྱིབས་ནི་དར་དཔྱང་ཕྱོགས་སུ་བཀོད་འདྲ་
ལ༑ །རླུང་སྒྲས་བསྐྱོད་པའི་འུར་འུར་སྒྲ་འབྱིན་ཅིང་། ཧ་ཧ་ཧུཾ་ཧཱུྃ་ཕཊ་ཕཌ་སྔགས་
ཀྱི་སྒྲ། །ཕྱོགས་རྣམས་ཀུན་ཏུ་སྒྲོགས་པར་བྱེད་པ་བཞིན། །བྲག་རི་ལྗོན་ཤིང་
ཡལ་གའི་ཚོགས་རྣམས་ཀུན། །མཚོན་ཆ་སྣ་ཚོགས་མདའ་ཡི་དྭ་བ་བཞིན། །བྱ་
དང་གཅན་གཟན་གཏུམ་པོ་དུ་མ་རྣམས། །ཚུལ་མིན་སྲུང་བའི་དོན་དུ་བསྐོས་པ་
བཞིན༑ །ཕྱི་རོལ་སྐྱེ་བོ་དུ་མའི་གྲོང་ཁྱེར་རྣམས། །ཀླ་ཀློ་སྣ་ཚོགས་ཡུལ་ལྡན་མི་
སྡུག་པ། །དུར་ཁྲོད་འབྱུང་པོ་རོ་ལངས་གར་བྱེད་དང་། །ཤ་ཟ་ཞིང་སྐྱོང་ཚོགས་
རྣམས་བཀོད་པ་འདྲ། །དེ་ལྟར་ཕྱི་ཡི་ཁོར་ཡུག་རྣམ་པ་ཡིན། །ཞེས་པ་བཞིན་ཕྱི་
ལྟར་ན་གཡའ་རི་དང་ནགས་ཚལ་ལྷུན་སྟུག་བརྗིད་ཆགས་སྨྱུག་རྒོད་ཀྱིས་གང་བའི་
གསེབ༈ ལ་དང་འཕྲང་གིས་འབྲེལ་བའི་བར་བར་དུ་བྲག་དང་ཆུ་འཐབ་པ། ཞོལ་
དུ་ཀློ་དང་མོན་གྱི་གྲོང་གསེབ་ཆགས་པའི་དབུས་རི་རབ་བང་རིམ་གསུམ་པའི་ཚུལ་
དུ་ཡོད་པ། ནང་ལྟར་ན་གསང་སྔགས་ཕྱི་རྒྱུད་ཀྱི་རིགས་གསུམ་མགོན་པོའི་ལྷ་
ཚོགས་ཏིལ་གོང་ཁ་ཕྱེས་པ་ལྟབུ། གསང་བ་བླ་མེད་ལྟར་ན་འཁོར་ལོ་བདེ་མཆོག་
གི་ཕོ་བྲང་ཆེན་པོ་རྩ་བ་གསུམ་གྱི་ལྷ་ཚོགས་རྡུལ་གྱི་གྲངས་དང་མཉམ་པར་བཞུགས་
203



ཤིང༑ གདུལ་བྱ་རང་རང་གི་བསོད་ནམས་དང་དབང་པོའི་བྱེ་བྲག་གིས་སྣང་ཚུལ་
ངེས་གཟུང་མེད་པ་དུ་མར་འཆར་བའི་ཚུལ་ནི། གྲུབ་ཐོབ་གླིང་རྗེ་རས་པ། ཆོས་
རྗེ་གཙང་པ་རྒྱ་རས། འབྲི་གུང་སྐྱོབ་པ་འཇིག་རྟེན་མགོན་པོ་སོགས་གྲུབ་ཐོབ་རྣལ་
འབྱོར་པ་རྣམས་ཀྱི་ལོ་རྒྱུས་རྣམ་ཐར་སོགས་ལས་ཤེས་པར་འགྱུར་ལ། སྤྱིར་ན་
གནས་དེར་རྐང་པས་སླེབས་པ་ཙམ་གྱིས་སྐྱེ་བོ་མཆོག་དམན་དང་དབང་པོ་རྣོ་རྟུལ་
མེད་པར་དངོས་གྲུབ་སྣ་རེ་ཐོབ་པར་ངེས་པ་ནི། སློབ་དཔོན་ཆེན་པོ་བི་མ་ལ་མི་
ཏྲས༑ ཀོང་པོ་ལྷོ་ནུབ་མཚམས་ཀློ་དང་རྡོ་བར་ན། བྱར་པོ་ནས་ཉི་མ་བདུན་ན་
ཙཱ་རི་ཙཱ་གོང་ཞེས་བྱ་བ་ཡེ་ཤེས་ཀྱི་མཁའ་འགྲོ་མ་འདུ་བར་ངེས་པ། ལ་བཅུ་གཅིག་
བརྒལ་བའི་འོག་ན་མཁའ་འགྲོ་མ་ཁྲུས་བྱེད་པའི་མཚོ་ཞེས་བྱ་བ་འོ་མའི་རྣམ་པ་ལྟ་
བུ་དཀར་ལ་སྔོ་དམར་གྱི་རི་མོ་ཡོད་པ། དེའི་དབུས་ན་རིན་པོ་ཆེ་ལས་བྱས་པའི་
མཆོད་རྟེན་བཀྲ་ཤིས་སྒོ་མངས་ཀྱི་སྒོ་བདུན་ཅུ་རྩ་བདུན་ན་དཔལ་མགོན་བདུན་ཅུ་
རྩ་བདུན་གྱི་སྐུ་ཤེལ་ལས་གྲུབ་པ། དེ་བཞིན་པདྨའི་ཕྲེང་བ་ལ་ཞི་བའི་ལྷ་བཞི་བཅུ་
རྩ་གཉིས་དང། བང་རིམ་འོག་མ་ལ་དཔལ་ཁྲག་འཐུང་ལྷ་དགུའི་དལ། སྟེང་མ་
ལ་འཕགས་པ་འཇམ་དཔལ་གྱི་ལྷ་སུམ་བརྒྱའི་དཀྱིལ་འཁོར། དེའི་སྟེང་མ་ལ་མ་
རྒྱུད་ཀྱི་ལྷ་རྣམས་ཡོད། བང་རིམ་དགུ་ལ་དོན་གྱི་གསང་སྔགས་ཀྱི་ནང་དུ་གྲགས་
པའི་ལྷ་རྣམས་དང༌། བུམ་པ་ན་ཁྲག་འཐུང་ལྔ་བཅུ་རྩ་བརྒྱད་ཀྱི་དཀྱིལ་འཁོར། བྲེ་
ལགསང་བ་འདུས་པའི་ལྷ་ཚོགས། གཞན་ཡང་འཁོར་ལོ་དང་གདུགས་ལ་སོགས་
204



པས་རབ་ཏུ་བརྒྱན་པའོ། །དེར་ནི་དུས་གཉན་གྱི་དུས་སུ། མཁའ་འགྲོ་མ་རྣམས་
ཀྱིས་ཙན་དན་དཀར་པོའི་ཆར་འབེབས་ཤིང་། ལ་རེ་བརྒལ་བའི་ཙ་ན་ཡང་མཁའ་
འགྲོ་མའི་གནས་ཕྲ་མོ་རེ་ཡོད་དེ། དེ་དག་ལ་གཟུགས་སྟོན་པ་དང་། སྒྲ་སྒྲོགས་
པ་དང་། ཧཱུཾ་ཧཱུཾ་ཞེས་ཟེར་བ་ཡོད་དོ། །འདིར་ནི་དད་པ་ཅན་ལུས་དང་སྲོག་ལ་མི་
ལྟ་བ་ཚེ་ཕྱི་མ་དང་དུ་ལེན་པའི་གང་ཟག་སྐྱེས་བུ་ཞིག་གིས་ཕྱིན་ནས། མཚོའི་ཟམ་
པ་ལེགས་པར་རྙེད་པར་བྱས། བསྐོར་བ་ལན་གསུམ་བྱས་པ་ཙམ་གྱིས་ཕྱག་རྒྱ་
ཆེན་པོ་མཆོག་གི་དངོས་གྲུབ་ཐོབ་པ་ལ་ཐེ་ཚོམ་མེད་ཅེས་གསུངས། །དེ་ལྟར་གནས་
ཉི་ཤུ་རྩ་བཞི་ལས་མཆོག་ཏུ་བསྔགས་པ། ཡུལ་སུམ་ཅུ་རྩ་གཉིས་ཀྱི་གཙོ་བོར་ངེས་
པ༑ དུར་ཁྲོད་ཆེན་པོ་བརྒྱད་ལས་ཕུལ་དུ་གྱུར་པ་དེ་ལ་རྩེ་སྐོར། བར་སྐོར་། རོང་
སྐོར་བཅས་གནའ་བོའི་དུས་སུ་སྐོར་ལམ་གསུམ་དུ་གནས་པ་ལས། སྐོར་ལམ་
དང་པོ་གཉིས་ལ་འགྲོ་སྲོལ་རྒྱུན་ཆགས་ལྟབུར་ཡོད་ཀྱང་། རོང་སྐོར་དངོས་ནི་
དུས་འགྱུར་དབང་བཙན་པས་ཆོས་དད་རང་མོས་ཀྱི་གོ་སྐབས་ཡུན་རིང་འགགས་
པར་བརྟེན། འཛམ་གླིང་ཡུལ་འཁོར་སྤྲོ་འཆམས་པ་རྣམས་དང་། ནང་པའི་རིང་
ལུགས་སུ་གནས་པ་ཡོངས་ནས་ཐུགས་བསྐྱེད་ཆེ་ངོས། སྔར་ལམ་བཞིན་གནས་
བསྐོར་ཕྱག་མཆོད་ཀྱི་ལོ་དུས་གསར་དུ་ཚེས་པའི་སྨོན་འདུན་དང་
། ཐབས་སྒོ་
གང་རིགས་ཀྱི་འབད་བརྩོན་གནང་སྐྱོང་ཞུ། གནས་ཡིག་ཅུང་ཟད་རྒྱས་ཙམ་གཟིགས་
པར་སྤྲོན་ཅོག་གྲྭ་ཆོས་ཀྱི་སེང་གེས་མཛད་པའི་གནས་མཆོག་ཙཱ་རི་ཏྲའི་གནས་ཡིག་
205



ཤེལ་དཀར་མེ་ལོང་སོགས་ལས་མཁྱེན་པར་འགྱུར་རོ།།
༈ གླིང་རྗེ་གེ་སར་གྱི་ཡུལ།
དེ་ཡང་བོད་ཆེན་པོའི་ལྗོངས། མདོ་ཁམས་ཆུ་བཞི་སྒང་དྲུག་གི་ཡ་གྱལ། རྨ་རྫ་
སྒང་གི་ཞོལ། ཁྲ་མོ་གླིང་གི་ཡུལ། སློབ་དཔོན་སངས་རྒྱས་གཉིས་པའི་གང་འདུལ་
འཕྲིན་ལས་ཀྱི་རང་གཟུགས་ནག་ཕྱོགས་མི་དང་མི་མིན་གདུག་པ་ཅན་རྣམས་འདུལ་
བའི་གཤེད་དུ། སྐྱེས་མཆོག་སེང་ཆེན་ནོར་བུ་དགྲ་འདུལ་མཆོག་རབ་བྱུང་དང་
པོའི་ནང་ཚན་ས་ཕོ་སྟག་གི་ལོ་དགུན་རའི་ཚེས་བཅོ་ལྔ་ལ་བཀྲ་ཤིས་པའི་དགེ་མཚན་
དང་བཅས་མི་ཡི་གར་དུ་རོལ་ཏེ། སྐྱེ་བོ་ཐུན་མོང་བའི་སྣང་ངོར་བུ་ཇོ་རུ་ཞེས་གྲགས་
པ་སྦས་ཚུལ་གྱིས་མོན་ཕྲུག་ཡལ་བོར་དང་འདྲ་བར་བཞུགས་ལ་མ་ངེས་པའི་སྤྱོད་
པ་སྣ་ཚོགས་བསྐྱངས། ནང་དུ་རྡོ་རྗེ་ལུས་ཀྱི་རྩ་ཁམས་དབྱིངས་སུ་དག་པས་དཔལ་
ཧེ་རུ་ཀའི་གསང་སྤྱོད་ལ་དབང་འབྱོར་བའི་སྟོབས་ཀྱིས་གནས་ཉི་ཤུ་རྩ་བཞི། ཡུལ་
སུམ་ཅུ་རྩ་གཉིས་སོགས་སུ་དཔའ་བོ་དང་རྣལ་འབྱོར་མའི་ཚོགས་རབ་ཏུ་མང་པོ་
དང་ལྷན་ཅིག་སྦྱོར་སྒྲོལ་གྱི་གནད་མཐའ་དག་ཐུགས་སུ་ཆུད་པར་མཛད། རྔ་ཡབ་
པདྨ་འོད་ཀྱི་ཞིང་དུ་ཕེབས་ནས། རིགས་འདུས་མ་ཧཱ་གུ་རུ་དང་གྲུབ་བརྙེས་རྗེ་འབངས་
རྣམས་ལས་ངེས་དོན་གྱི་དབང་དང་གདམས་པ་མ་ལུས་པ་བུམ་གང་འབྱོའི་ཚུལ་
དུ་གསན། དགུང་ལོ་བཅུ་གཉིས་པ་གླང་གི་ལོ་དཔྱི་ཟླ་རའི་ཚེས་བཅོ་ལྔ་ལ་རྨ་ཁམས་
གླིང་གི་རྒྱལ་པོར་མངའ་གསོལ་ཞིང་། མི་འཇིགས་སེང་གེའི་ཁྲི་ལ་ཞབས་སེན་
206



འཁོད༑ ནག་ཕྱོགས་མུན་པའི་གཡུལ་ལས་རྒྱལ་བའི་བཀྲ་ཤིས་པའི་མཚན་ལྟས་
ཁྱད་པར་ཅན་མང་དུ་བྱུང་། དེའི་ཚེ་སྐྱེས་མཆོག་གེ་སར་ནོར་བུ་དགྲ་འདུལ་ཞེས་
བྱ་བའི་མཚན་གསོལ། ཚོ་དྲུག་གླིང་སྡེ་ཁྲ་མོ་ལ་ཁྲོམ་ཆེན་ཟིལ་གནོན་གྱི་བཀའ་
ཁྲིམས་ཆེན་མོ་བསྒྲགས། དེ་ནས་རིམ་བཞིན་ནག་ཕྱོགས་བདུད་ཀྱི་སྡེ་ཆེན་པོ། བདུད་
དང༑ ཧོར། མོན། འཇང་། ཨ་གྲགས་སོགས་རྫོང་ཆེན་བཅོ་བརྒྱད། རྫོང་ཕྲན་
བཅུ་གཉིས་ལ་སོགས་པ་མང་པོ་མིང་གི་ལྷག་མ་ཙམ་དུ་མཛད་དེ། ཁྲ་མོ་གླིང་གི་
རྒྱལ་སྲིད་ཆོས་བཞིན་བསྐྱངས་ནས་སྐྱེ་འགྲོ་དུ་མ་སྨིན་གྲོལ་གྱི་ལམ་ལ་བཀོད། མཐར་
བོད་ཀྱི་ཡུལ་ཁམས་སྤྱི་དང་། ཁྱད་པར་སྨ་ཁམས་གླིང་དཀར་གྱི་སྲས་བརྒྱུད་རྣམས་
ལ་ལུང་བསྟན་དང་ཐ་ཚིག་གི་བསླབ་བྱ་མང་དུ་སྩལ། དགུང་ལོ་བརྒྱ་དང་ལྔ་བཅུ་
པར་གཟུགས་སྐུའི་བཀོད་པ་སློབ་དཔོན་ཆེན་པོའི་ཐུགས་ཀར་བསྡུས་སྐབས། ཟག་
མེད་འཇའ་ལུས་འཕོ་ཆེན་གྱི་སར་གཤེགས་པའི་རྟགས་དང་ཆོ་འཕྲུལ་བསམ་ལས་
འདས་པ་བྱུང་། གདུལ་བྱ་རྣམས་ཀྱི་ལས་དང་སྐལ་བ་ཐ་དད་པའི་དབང་གིས་ཞི་
བར་གཤེགས་ཚུལ་མི་འདྲ་བ་བཅུ་གཉིས་ཙམ་བསྟན་པར་གྲགས་སོ། །མ་འོངས་
པ་ན་བྱང་ཕྱོགས་ཤམ་བྷ་ལར་རིགས་ལྡན་དྲག་པོ་འཁོར་ལོ་ཅན་གྱི་སྐུར་བཞེངས་
ནས་མཐའ་དམག་གི་དཔུང་ཚོགས་བཅོམ་སྟེ། སླར་ཡང་སྐྱེ་དགུ་རྣམས་རྫོགས་
ལྡན་གསར་པའི་བདེ་སྐྱིད་ལ་འགོད་པར་འགྱུར་བར་གསུངས། དེ་ལྟར་སྐྱེས་མཆོག་
དམ་པ་དེ་ཉིད་ཀྱི་ཕོ་བྲང་སེང་ཕྲུག་སྟག་རྫོང་གི་ཤུལ་ དུས་གསུམ་རྒྱལ་བའི་སྤྱི་
207



གཟུགས་ཨོ་རྒྱན་པདྨའི་རྒྱལ་ཚབ། བསྟན་འགྲོར་སྨན་པའི་ཕྲིན་ལས་ཀྱི་གཏེར་
མཛོད་ ༧ ཆོས་རྗེ་དམ་པ་འཇིགས་མེད་ཕུན་ཚོགས་མཆོག་གིས་ངོས་འཛིན་
གནང་བ་ལྟར་ས་མིག་གསལ་པོ་རྙེད་དེ། སྐྱེས་མཆོག་སེང་ཆེན་མཆོག་དང་། གླིང་
གི་དཔལ་ཐུལ་བརྒྱད་ཅུ་རྣམས་ཀྱི་སྐུ་བརྙན་དང་ལྷ་ཁང་བཅས་གསར་བཞེངས་མཛད་
ནས་ད་ལྟ་དད་ཅན་རྣམས་ཀྱི་མཆོད་པའི་རྟེན་དུ་གྱུར་བ་ལགས་ན་སེང་ཆེན་མཆོག་
མི་ཡི་རྣམ་པར་བྱོན་མ་བྱོན་ལ་དོགས་པ་དང་གང་དུ་བཞུགས་པའི་གནས་སོགས་
ལ་ལོག་པར་སྨྲ་བའི་ཚོགས་རྣམས་མི་སྨྲ་བའི་བརྟུལ་ཞུགས་ལ་བཞུགས་པར་ཞུ།།
༈ གསང་ཕུ་ནེའུ་ཐོག་དགོན།
ལྷ་ས་གྲོང་ཁྱེར་སྟོད་ལུང་བདེ་ཆེན་རྫོང་ཁོངས་སུ་རབ་བྱུང་དང་པོའི་ཆུ་གླང་ཕྱི་ལོ་
༡༠༧༣ ལོར་མཉམ་མེད་ཇོ་བོ་རྗེའི་དངོས་སློབ་རྔོག་ལོ་ཙཱ་བ་བློ་ལྡན་ཤེས་རབ་ཀྱིས་
ཕྱག་བཏབ། དགོན་པ་བཞེངས་ས་དེ་ཡང་ཇོ་བོ་རྗེས་ལུང་བསྟན་གནང་ཞིང་། དགོན་
པ་མ་བཞེངས་བར་དུ་གསང་བ་གནང་དགོས་གསུངས་པས་ན་གསང་ཕུ་ཞེས་པའི་
མཚན་ཐོགས། ཆོས་སྡེ་དེར་ཐོག་མར་འདུས་པ་ལྔ་བརྒྱ་ལྷག་ལ་རྔོག་གིས་འཆད་
ཉན་མཛད། ཕྱ་པ་ཆོས་ཀྱི་སེང་གེས་མཚན་ཉིད་ཀྱི་སྲོལ་གཏོད་ནས་རིམ་བཞིན་
ཆོས་སྡེ་དེར་རྒྱལ་བའི་དབང་པོ་ཀློང་ཆེན་རབ་འབྱམས་དང་། རྗེ་བདག་ཉིད་ཆེན་
པོ་བློ་བཟང་གྲགས་པ་སོགས་དམ་པ་མང་པོས་ཚད་མ་རིག་པ་ལ་ཐོས་བསམ་གནང་
208



སའི་གཙོ་བོ་ཡིན་ལ། ཆོས་སྡེ་དེ་ནི་མཁས་གྲུབ་དམ་པ་མང་པོའི་འབྱུང་གནས་
དཔལ་ན་ལེན་དྲའི་ཆོས་སྡེ་དང་རྣམ་དབྱེར་མ་མཆིས་པར་བརྗོད་ཀྱང་མི་འོས་པ་
གང་ཡང་མེད་དོ།།
༈ ཞང་ཞུང་གི་ཡུལ།
ངོས་འཛིན་སོ་སོར་ཕྱེ་ན་སྒོ་ཕུག་བར་གསུམ་སྟེ། སྒོ་བ་ལ་ཡང་ཁྱུང་པོ་རི་རྩེ་དྲུག་
སོགས་ཆབ་མདོའི་ཁུལ་དང་། མངའ་རིས་ཁྱུང་ལུང་དངུལ་མཁར། དང་ར་
གཡུ་མཚོ་སོགས་ནག་ཆུའི་ཁུལ་རྣམས་ལ་རིམ་པ་སྒོ་ཕུག་བར་གསུམ་དུ་གྲགས། ཞང་
ཞུང་ཕུག་པ་གཙོ་བོ་ནི་ཤམ་བྷ་ལ་སྟེ་སྟག་གཟིག་འོལ་མོ་ལུང་རིངས་དང་། ཨོ་རྒྱན་
གྱི་ཡུལ་སོགས་ཏེ་གནས་ཡུལ་ཁྱད་པར་ཅན་མང་པོ་ཡང་འདིའི་ནང་དུ་འདུ་བར་
བཤད༑ ༑
༈ སྦས་གནས་པདྨ་བཀོད།
དེ་ཡང་རྣམ་སྣང་གངས་ཅན་མཚོའི་ཕྱག་ན་ལྷུང་བཟེད་སྤོས་ཆུས་བཀང་བའི་དབུས་
སུ་དཔག་བསམ་གྱི་ལྗོན་ཤིང་ཡལ་ག་ལྔ་པ་ཅན། ལྷོ་ཡི་ཡལ་གར་མེ་ཏོག་ལོ་འབྲས་
ཀྱིས་བརྒྱན་པ་དེའི་བྱང་ཤར་གྱི་ཟེའུ་འབྲུ་ལ་ཡང་གསང་པདྨ་བཀོད་ཀྱི་གནས་ཆགས་
པར་གསུངས། གནས་དེནི་ས་སྤྱོད་ཀྱི་ཞིང་ཁམས་སྟོན་པ་ཤཱཀྱའི་རྒྱལ་པོ་དང་སློབ་
དཔོན་པདྨས་དངོས་སུ་བྱིན་རླབས་དང་བདེན་སྟོབས་བརྗོད་དེ། གནས་མཇལ་
ཙམ་གྱིས་བསྐལ་བ་སྟོང་གི་སྒྲིབ་པ་དག་ནུས་སུ་བྱིན་གྱིས་བརླབས་ཤིང་། བསྐལ་
209



བཟང་སངས་རྒྱས་སྟོང་བྱོན་པར་ལུང་ཡང་བསྟན། གནས་དེ་ཉིད་སྐུ་གསུམ་ལྷུན་
གྱིས་གྲུབ་པའི་རྟགས་སུ་ཟུར་གསུམ་དང་ལྡན་པ། རྒྱང་ནས་བལྟས་ན་རྒྱལ་མཚན་
འཛུགས་པ་དང་འདྲ་བ་ཆོས་སྐུའི་ལྷ་ཚོགས་རྣམས་བཞུགས་པའི་གནས་དང་། ཕྱོགས་
བཞིར་ལུང་པ་བཞི་ལ་རྒྱུད་སྡེ་བཞིའི་ལྷ་ཚོགས་ཀྱི་བཀོད་པ་རབ་ཏུ་བཀྲ་བས་ངོ་མཚར་
ཁྱད་དུ་འཕགས་པའི་ཞིང་། དེའི་ལྷོ་ཕྱོགས་ཁྲུས་འཐུང་མྱོང་བས་ལས་སྒྲིབ་ཞི་ནུས་
པའི་ཀུན་བཟང་བླ་མཚོ་དང༌། བྱང་ཤར་དུ་ཨེ་ཀ་ཛ་ཊིའི་བླ་མཚོ་དམར་ནག་རཀྟ་
མེ་འོད་ཀྱི་མདོག་ཅན་དམོད་པ་ཕྲིན་ལས་ཀྱི་ལས་གང་བཅོལ་ཐོགས་མེད་དུ་འགྲུབ་
པ༑ ཤར་ཕྱོགས་སུ་ཏིང་འཛིན་ཉམས་རྟོགས་ཤུགས་ཀྱིས་འཕེལ་བ་ཀུན་བཟང་
ཧེ་རུ་ཀ་ཡི་སྒྲུབ་ཕུག་བདེ་ཆེན་ཀློང་ཡངས་ཞེས་པ་དང་། གཞན་ཡང་བྱིན་རླབས་
ལྡན་པའི་སྒྲུབ་ཕུག་གྲངས་ལས་འདས་ཤིང་། དེ་རྣམས་སུ་སློབ་དཔོན་ཆེན་པོའི་
དམ་རྫས་དང་རིན་ཆེན་གཏེར་གྱིས་བཀང་བ། གནས་མཇལ་ཙམ་གྱིས་བསྐལ་
བ་སྟོང་གི་སྒྲིབ་པ་འདག་ཚུལ་སློབ་དཔོན་ཆེན་པོས་གསུངས། དེའི་ནུབ་ཕྱོགས་
སུ་རི་བོ་ཏཱ་ལ་ཞེས་རྫ་དང་སྤངས་དང་གངས་ཀྱིས་བརྒྱན་པའི་རི་བོ་ལྷུན་ཆགས་ལྟ་
ན་སྡུག་པ་དཔའ་བོའི་ཁྲབ་རྨོག་གྱོན་པ་དང་འདྲ་བ། གནས་དེར་བྱང་ཆུབ་སེམས་
དཔའ་སྤྱན་རས་གཟིགས་དབང་གིས་ཐུགས་བསྐྱེད་སྨོན་ལམ་ལས་འཁྲུངས་པ་
འཇིགས་པ་བརྒྱད་དང་བཅུ་དྲུག་རྣམས་ཞི་བའི་ཁྲུས་ཆབ་སྔོ་ལ་དྭངས་པ་ཡན་ལག་
བརྒྱད་ལྡན་གཡས་ཕྱོགས་ཡང་གསང་ལུང་པའི་བརྒྱུད་ནས་འབབ། གཡོན་ཕྱོགས་
210



དར་བིང་ཕྱོགས་ནས་ཁྲུས་ཆབ་དཀར་པོ་ཁྲུས་འཐུང་མྱོང་བས་ཚེ་དཔལ་གཟི་བྱིན་
བསྐྱེད་ནུས་པ་དང་། གཞན་ཡང་ཤར་སྣ་ཚོགས་རྡོ་རྗེ་དཔལ་བེའུའི་གླིང་དུ་རྡོ་རྗེ་
རིགས་ཀྱི་ལྷ་ཚོགས། ལྷོ་རིན་ཆེན་དགའ་འཁྱིལ་གླིང་དུ་རིན་ཆེན་རིགས་ཀྱི་ལྷ་
ཚོགས༑ ནུབ་ཌཱཀྐི་བདེ་ཆེན་གླིང་དུ་པདྨ་རིགས་ཀྱི་ལྷ་ཚོགས། བྱང་གནོད་སྦྱིན་
དྲག་སྔགས་རབ་ཁྲོས་གླིང་དུ་དྲག་པོ་མཐུ་ལྡན་གྱི་ལྷ་ཚོགས་རྣམས་ཏིལ་གོང་ཁ་ཕྱེ་
བ་ལྟར་བཞུགས་སོ། གཞན་ཡང་ཤར་ཕྱོགས་སུ་རྡོར་སེམས་བླ་མཚོ་ཞི་བྱེད་རྡོ་
རྗེ་ཕུག་ཏུ་སློབ་དཔོན་ཆེན་པོས་བཟོ་རིགས་ཀྱི་གཏེར་ཁ་གྲངས་མེད་པ་དང་། ལྷོ་
ཕྱོགས་བཀའ་བརྒྱད་བླ་མཚོ་ཀུན་འདུས། རིན་ཆེན་ཕུག་ཏུ་གསེར་དངུལ་སོགས་
དགོས་འདོད་ཀུན་འབྱུང་ནོར་བུའི་གཏེར་ཁ་གྲངས་མེད་པ་དང་། ནུབ་ཕྱོགས་པདྨ་
དབང་སྡུད་བདེ་བ་མཚོར་ཚེ་སྒྲུབ་སོགས་དབང་སྡུད་ཀྱི་གཏེར་ཁ་གྲངས་མེད་དང་།
བྱང་ཕྱོགས་དྲག་པོ་སྒྲུབ་ཕུག་དྲག་རྩལ་མཐུ་སྟོབས་གླིང་དུ་དྲག་པོའི་ལས་ཚོགས་
མ་ལུས་པའི་གཏེར་ཁ་རྣམས་སྦས་ནས་ཡོད་པར་གསུངས། ཡང་གསང་གནས་
ཡིག་མ་རིག་མུན་སེལ་ལས། །
དབུ་རྩེ་སྤྱན་གཟིགས་རྒྱལ་བ་རྒྱ་མཚོ་དང་༔
རྩ་བརྒྱུད་བླ་མ་སངས་རྒྱས་བྱང་སེམས་ཚོགས༔
ནམ་མཁའི་སྤྲིན་ཚོགས་གཏིབས་པ་ཇི་བཞིན་བཞུགས༔
རི་བོའི་སྐེད་པར་ཡི་དམ་རྒྱུད་སྡེའི་ལྷ༔
211



ཁ་བ་བུ་ཡུག་འཚུབས་པ་ཇི་བཞིན་དུ༔
མཐའ་བསྐོར་རྣམས་ལ་དཔའ་བོ་མཁའ་འགྲོ་དང༔
ཆོས་སྲུང་ལས་བྱེད་སྐར་ལྟར་འཁྲུགས་བཞིན་བཞུགས༔
དངོས་སུ་བལྟས་ན་མིག་གིས་མི་མཐོང་བར༔
རང་བཞིན་ཐུགས་རྗེའི་ངར་སྐད་ཀྱུ་རུ་རུ༔
གཡོ་བའི་ཆུ་ཀླུང་བདུད་རྩི་འོད་ལྔ་འབར༔
ལུང་ཕུ་རྣམས་ལ་ཀུན་བཟང་ཟིལ་པ་གཡོ༔
ཀླུ་བདུད་རྡོ་རྗེ་ངེས་པར་སྐྱེ་བའི་ས༔
ཤིང་དང་ནགས་ཚལ་འཇའ་འོད་གུར་ཁྱིམ་ཕུབ༔
བྱ་རིགས་ཐམས་ཅད་གསུང་སྙན་ཆོས་སྒྲ་སྒྲོགས༔ ཞེས་དང་།
གནས་དེའི་ས་ཆུ་ཁ་ལ་ཐེབས་པས་ཀྱང༔ ལས་ངན་སྒྲིབ་དག་བྱང་ཆུབ་ས་བོན་
ཐོབ༔ གནས་དེ་ལ་འདུན་སྣ་ཁྲིད་ལམ་སྟོན་རྣམས༔ པད་འབྱུང་ང་ཡི་ཕོ་ཉ་ཡིན་
པར་ངེས༔ ལམ་འཕྲང་ས་གནས་བཅོས་དང་གཙུག་ལག་ཁང༔ གང་གིས་བཞེངས་
སྐྲུན་བྱེད་པའི་མི་རྣམས་ནི༔ ཕོ་མོ་བཟང་ངན་མེད་པ་སངས་རྒྱས་ཀྱི༔ སྤྲུལ་པ་
ཡིན་པར་པད་འབྱུང་ཐ་ཚིག་གོ རྩེ་སྐོར་རེ་ལ་ཨ་མི་དྷེ་ཝ་དུང༔ བར་སྐོར་རེ་
ལ་མ་ཎི་དུང་ཕྱུར་བརྒྱ༔ མཐའ་སྐོར་རེ་ལ་བཛ་གུ་རུ་ནི༔ གོང་གི་དེ་གཉིས་
བརྒྱ་ཡི་ཆར་མི་ཕོད༔ འོད་སྣང་སྤྱན་གཟིགས་པདྨ་འབྱུང་གནས་ཀྱི༔ ཐུགས་
212



ཀྱི་གནས་མཆོག་རི་བོཏཱ་ལ་ནི༔ གསང་བ་ཡང་གསང་བླ་མེད་གནས་གཅིག་ཡིན༔
དད་སྨོན་གསོལ་བ་ཐོབ་དང་རིགས་ཀྱི་བུ༔ བསླུ་བ་མེད་དོ་སྐལ་ལྡན་སྙིང་ལ་སོམས༔
གནས་བདག་སྲུང་མ་བཀའ་གཉན་འཁུ་ལྡོག་ཆེ༔ ལོག་ལྟ་ཅན་ལ་བར་ཆད་འཕྲལ་
དུ་འཇུག༔ བདེ་བ་སྡུག་བསྔལ་གདམས་ཁ་མ་ནོར་ཅིག༔ བསླུ་བ་མེད་དོ་པད་
འབྱུང་ཐཚིག་གོ །ཅེས་སོགས་གསུངས་ནས་གཏེར་དུ་སྦས་པ་ཕྱིས་གྲུབ་པའི་དབང་
ཕྱུག་བདུད་འཇོམས་གླིང་པའམ་རྗེ་དྲུང་བྱམས་པའི་འབྱུང་གནས་ཀྱིས་གངས་རྭ་
ཆེན་པོའི་མདུན་ཞོལ་ནས་སྤྱན་དྲངས་པ་ལྟར་བཀོད་པ་ལགས།།
༈ སྦས་ཡུལ་རིན་ཆེན་འབྲས་མོ་གཤོངས།
དེ་ཡང་སྙིགས་དུས་ཀྱི་སྐྱེ་བོ་རྣམས་བསོད་ནམས་འབྲི་ཞིང་ལོག་པའི་ལམ་ལ་ངང་
གིས་འཕྱན་པ་དང་། སྔོན་གྱི་བཀའ་སྲོལ་བཟང་པོ་མཐའ་དག་བག་ལ་ཉ་ཞིང་ཀླ་
ཀློའི་བསམ་སྦྱོར་དབང་བཙན་པས་རྒྱ་བོད་ཧོར་སོགས་ཀྱི་ཡུལ་གླིང་རྣམས་རིམ་
གྱིས་འཁྲུགས་ཏེ་གྲོག་ཚང་ཞིག་པ་ལྟར་གྱུར་པའི་ཚེ། ལས་འཕྲོ་དང་སྐལ་པ་ལྡན་
པ་རྣམས་ཀྱི་དོན་དུ་ཨོ་རྒྱན་སངས་རྒྱས་གཉིས་པས་བོད་གངས་ཅན་གྱི་ཕྱོགས་བཞིར་
སྦས་གནས་ཆེན་པོ་བཞི་དང་། མཚམས་བཞིར་ཡུལ་ཕྲན་བཞི་ལ་སོགས་པ་ཐུགས་
ལ་གདགས་ཤིང་བྱིན་གྱིས་བརླབས་པར་མཛད། ཤར་ཕྱོགས་སུ་ཙཱ་རི་གངས་ཀྱི་
ར་བ། ལྷོར་བལ་ཡུལ་གངས་ཀྱི་ར་བ། ནུབ་ལ་ཕྱི་གངས་ཀྱི་ར་བ། བྱང་གནོད་
213



སྦྱིན་གངས་ཀྱི་ར་བ་སྟེ་སྦས་གནས་བཞི་དང་། ཤར་ལྷོར་རྒྱལ་གྱི་མཁན་པ་ལུང་
། ལྷོ་ནུབ་དཔལ་གྱི་གྲ་ཕུ་ལུང་། ནུབ་བྱང་དཔལ་གྱི་འཇག་མ་ལུང་། བྱང་ཤར་
སྐྱིད་ཀྱི་གྲོ་མོ་ལུང་སྟེ་ཡུལ་ཕྲན་བཞི། གཞན་ཡང་སྤར་ཕུག་གངས་ཀྱི་ར་བ། གསལ་
རྗེ་གངས་ཀྱི་ར་བ། གཡུ་ལུང་གངས་ཀྱི་ར་བ། འབྲོང་རྫ་གངས་ཀྱི་ར་བ། བལ་
ཡུལ་གངས་ཀྱི་ར་བ། ཇོ་མོ་གངས་ཀྱི་ར་བ། སྙེ་བོ་གངས་ཀྱི་ར་བ། རྫ་ཡུལ་
གངས་ཀྱི་ར་བ། སྣ་ནམ་གངས་ཀྱི་ར་བ། ཤེལ་བཟང་གངས་ཀྱི་ར་བ། རོང་
བཙན་གངས་ཀྱི་ར་བ། སྒམ་པོ་གངས་ཀྱི་ར་བ། ལྷོ་རོང་གངས་ཀྱི་ར་བ་སོགས་
དང༑ ཤར་གྱི་རྨ་ཀོང་ལུང་། ལྷོ་རུ་འདབ་ཆགས་ཤིང་ར། ནུབ་ཀྱི་སྦྲང་སྨན་
ལུ༑ བྱང་གི་སེ་མོ་དོ། སྟོད་ཀྱི་རྩུབ་རི་རྫོང་། བར་གྱི་ཁ་རག་རྫོང་། སྨད་ཀྱི་སྐྱེ་
རེ་རྫོང་། མོན་གྱི་ཁ་རི་རྫོང། ཀོང་པོ་བུ་ཆུ་རྫོང་། སྤུ་བོ་བྲག་གད་རྫོང་། ཆམ་
གྱི་ན་བུན་རྫོང་། ནེ་རིང་སེང་གེ་རྫོང་། གཡའ་རི་བྲག་དམར་རྫོང་། ཀ་རི་སྲིན་
པོ་རྫོང་། ལྷ་རི་གཡུང་དྲུང་རྫོང་ལ་སོགས་པ་རྫོང་ཆེ་ཆུང་རྣམས་དང་། རྫའི་
ཟོམ་དང་། ལུང་པའི་སུལ་དང་ཕུ་ལ་སོགས་པ་དབེན་གནས་གངས་ཁྲོད་ཐམས་
ཅད་གཏེར་གྱིས་བཀང་ཞིང་སྒྲུབ་གནས་སུ་གྱུར། རེ་ཞིག་དེ་རྣམས་ཀྱི་ནང་ནས་
བཀྲ་ཤིས་ཤིང་བྱིན་ཆགས་པ། ཡོངས་ལ་འཕྲོད་ཆེ་བ། ཉུང་ངུ་ཙམ་གྱིས་ལུང་
པ་ཁེངས་འགྲོ་བ། མང་པོ་གནས་ཀྱང་མི་ཤོང་པ་མེད་པ། སྦས་ཡུལ་རིན་ཆེན་
འབྲས་མོ་ལྗོངས་ཞེས་བྱ་བ། ཁོར་ཡུག་གྲུ་བཞི་པ། དཔལ་གྱི་བསམ་ཡས་ནས་
214



གཞལ་བས་ལྷོ་ནུབ། སྐྱི་མཐིང་གངས་དང་ཉེ་བ། ཤར་གྲོ་ལ་ཁང་ཆུང་ལ་གཏད་
པ༈ ལྷོ་ཏི་སེ་གངས་རི་ལ་གཏད་པ། ནུབ་ཟར་གྱི་སྦྲང་སྨན་ལ་གཏད་པ། བྱང་
ཏྲེ་ང་ཏྲེ་ཆུང་ལ་གཏད་པ་བཅས་ཕྱོགས་ཀྱི་ལས་སྒོ་བཞི་དང་། ཤར་སྤུ་ལེགས་འདེབས་
ཚིགས་ལ་གཏད་པ། ལྷོ་འཕང་མ་བྱངཏིང་ལ་གཏད་པ། ནུབ་དགེ་ལ་སྨན་བཟང་
ལ་གཏད་པ། བྱང་སྟོང་དཔོན་ལུག་ནག་ལ་གཏད་པ་སྟེ་བར་གྱི་ལས་སྒོ་བཞི་དང།
ཤར་ཐོ་ལྷ་འབྲང་རྗེ། ལྷོ་རོང་རྗེ་བྲག་རྫོང་། ནུབ་གཡའ་མར་སྟག་རི། བྱང་
མཛོད་ལྔ་སྟག་རྩེ་ལ་གཏད་པ་བཅས་ནང་མི་འགྱུར་བའི་སྒོ་བཞིར་གནས་པ། ལུང་
པའི་ཕུ་སླ་ང་འདྲ་སྟེ་བདེ་ཞིང་ཡངས་ལ་ཆུ་ཞེང་དང་ལྡན་པ། ཕུ་རི་ལག་སོར་གདེངས་
པ་འདྲ་བ། མདའ་རི་མོན་པ་ནག་པོ་ཁྲོས་པ་འདྲ་བ། ཤར་གྱི་རི་བརྒྱུད་འཕན་
དར་འཕྱར་བ་ལྟ་བུ། ལྷོ་རི་རྣམས་ཧོམ་ནག་བསླངས་པ་འདྲ་བ། ནུབ་རི་རྣམས་
གླང་ཆེན་ཉལ་བ་འདྲ་བ། བྱང་རི་རྣམས་ལག་སོར་བཀྲམ་པ་འདྲ་བ། རི ་ཡི་ཟེ་
བ་ཕལ་ཆེར་གངས་ཀྱིས་ཁྱབ་པ་དར་དཀར་གྱི་ཡོལ་བ་བརྐྱངས་པ་འདྲ་བ། བར་
མཚམས་ཕལ་ཆེར་ནགས་ཀྱིས་བསྐོར་བ། རི་ཞོལ་ཐམས་ཅད་ནེའུ་བསིང་སྤང་
ལྗོངས་དང་ཙན་དན་ནགས་ཀྱིས་དོ་ར་འཁྲིགས་པ། ཕུ་ཆུ་རལ་གྲི་འདྲ་བར་བབ་
ཅིང་ཀླུང་དུ་ལྕགས་སྒྲོག་ལྟར་འཁྱིལ་བ། ས་ཡི་ཁྱོན་ཐམས་ཅད་གསེར་གྱི་གཞོང་
པ་འདྲ་བ། ཤིང་སྣ་ཚོགས། སྨན་སྣ་ཚོགས། འབྲུ་སྣ་ཚོགས། རྡོ་སྣ་ཚོགས།
ལོ་ཏོག་དང་མེ་ཏོག་སྣ་ཚོགས་པས་གང་བ། ཕྱོགས་ཕྱོགས་སུ་བདེ་བར་གཤེགས་
215



པ་ཞི་ཁྲོའི་ལྷ་ཚོགས་ཀྱི་སྣང་བརྙན་སོགས་སྐུ་གསུང་ཐུགས་ཀྱི་རྟེན་རང་བྱུང་དུ་ཤར་
བ༑ ཐེག་པ་ཆེན་པོ་གསང་སྔགས་ཀྱི་ཆོས་སྒོ་སྤྱི་དང་ཁྱད་པར་བླ་མ་དགོངས་འདུས་
ཀྱི་ལྷ་ཚོགས་བཀའ་སྡོད་དང་བཅས་པ་འདུ་ཞིང་མ་མོ་མཁའ་འགྲོ་རྣམས་ཀྱིས་རྟག་
དུ་ཉུལ་མ་བྱས་པས་ཨོ་རྒྱན་ཧེ་རུ་ཀའི་གླིང་དང་འདྲ་བ། བརྟན་མ་བཅུ་གཉིས་དང་
གཉན་ཆེན་ཐང་ལྷས་བཟུང་ཞིང་བྱ་ར་མི་གཡེལ་བས། གདུག་པ་ཅན་གྱིས་གླགས་
སུ་མི་གཏུབ་པ་ལྕང་ལོ་ཅན་གྱི་ཕོ་བྲང་དང་མཉམ་པ། ཆོས་ནོར་དམ་རྫས་ཀྱི་གཏེར་
ཁ་སྣ་ཚོགས་པས་ཁྱབ་པ་རྣམ་པར་རྒྱལ་བའི་ཁང་བཟང་དང་མཚུངས་པ། སྔོན་
དུས་སུ་གུ་རུ་ཡབ་ཡུམ་རྗེ་འབངས་བཅས་པས་སྐུ་ཡི་ཞབས་ཀྱིས་བཅགས། གསུང་
གི་ཕྲིན་ལས་ཀྱིས་ཁྱབ། ཐུགས་རྗེའི་འོད་ཟེར་གྱིས་བྱིན་གྱིས་བརླབས་པར་མཛད།
བར་དུ་གྲུབ་པའི་སློབ་དཔོན་ལྷ་བཙུན་ནམ་མཁའ་འཇིགས་མེད། ཀཿཐོག་རིག་
འཛིན་ཚེ་དབང་ནོར་བུ། མངའ་བདག་སེམས་དཔའ་ཆེན་པོ་སོགས་བྱོན་ཏེ་གདུལ་
བྱ་མང་པོ་བྱང་ཆུབ་ཀྱི་ལམ་ལ་བཀོད། ཕྱིས་དུས་སུའང་རྒྱལ་མཆོག་སྐུ་འཕྲེང་
བཅུ་བཞི་པ་ངག་དབང་བློ་བཟང་བསྟན་འཛིན་རྒྱལ་མཚོ། མཁྱེན་བརྩེ་ཆོས་ཀྱི་
བློ་གྲོས། བདུད་འཇོམས་འགྲོ་འདུལ་གླིང་པ་སོགས་རིག་འཛིན་གྱི་སློབ་དཔོན་
མང་པོ་བྱོན་ཅིང་སྐལ་པ་དང་ལྡན་པ་རྣམས་སྨིན་ཅིང་གྲོལ་བར་མཛད། དེར་འཚོ་
ཞིང་གནས་པའི་ཡུལ་འཁོར་གྱི་མི་རྣམས་ཀྱང་། བྱམས་པ་དང་སྙིང་རྗེས་ཕྱུག་
པ༑ གཏོང་ཕོད་དང་ཤེས་རབ་ཆེ་བ་སོགས་རྣམ་དཀར་གྱི་དཔལ་དང་ལྡན་པ་ཞིང་
216



མཆོག་པོ་ཏཱ་ལ་དང་འདྲ་བ། ནད་གདོན་དབུལ་ཕོངས་དམག་འཁྲུགས་སོགས་ལུས་
སེམས་སྡུག་ཅིང་ཡིད་མི་བདེ་བའི་འཚེ་བ་དང་བྲལ་བ་ནུབ་བདེ་བ་ཆེན་པོའི་ཞིང་ཁམས་
དང་མཚུངས་པ། ལོ་འབྲས་དང་རྩི་ཤིང་སྣ་ཚོགས་མ་བཏབ་ཀྱང་རང་སྐྱེ་བ། ཕུ་
མཛོད་ལྔ་སྟག་རྩེ་ལ་གཏད་པས་གངས་ཆུ་ཡན་ལག་བདུན་ལྡན་དལ་གྱིས་བབས་པ།
རི་དྭགས་དང་བྱ་རིགས་སྣ་ཚོགས་བག་ཕེབས་པར་རྩེ་ཞིང་སྙན་པའི་སྒྲ་སྒྲོགས་པ།
མདའ་ན་གཅན་གཟན་གཏུམ་པོ་འཕྱོ་ཞིང་རྒྱུགས་པ། བར་བར་དུ་མཚོ་དང་། མཚེའུ་
དང༑ ལྟེང་ཀ་དང་། ཆུ་མིག་གིས་གང་བ། ཕུ་ཆུ་རབས་ལ་བསྐོར་བས་ཐར་བ།
མདའ་ཆུ་གཟིངས་དང་གྲུ་དང་ཟམ་པས་སླེབས་པ། དབུས་སུ་རྒྱལ་བློན་གྱི་མདུན་
ས་བྲག་དཀར་བཀྲ་ཤིས་ལྡིང་ཞེས་བྱ་བ་། དབྱིབས་གྲུ་བཞི་པ་མེ་ལོང་གི་ངོས་ལྟར་
ཡངས་ལ་ཁོད་སྙོམས་པ། ཕྱོགས་རྣམས་སུ་ཙན་དན་གྱི་ཤིང་དང་བྲག་རི་ལྷུན་སྟུག་
གིས་བསྐོར་བ། ཡང་དག་ལྷ་ཚོགས་ཀྱི་དཀྱིལ་འཁོར་རང་བྱུང་དུ་ཤར་བའི་བྱ་
སྐྱབ་བདེ་ཆེན་ཕུག་བྱ་བར་ནང་དུ་དམ་རྫས་ངོ་མཚར་བ་མང་པོ་གཏེར་དུ་བཞུགས་
པ༑ མཐོང་ཐོས་དྲན་རེག་གི་སྐྱེ་འགྲོ་རྣམས་མཁའ་སྤྱོད་རིག་འཛིན་གྱི་གནས་སུ་
འདྲེན་པ་བྱེད་པ་སྟེ། སྤྱིར་ན་མཆོག་ཐུན་མོང་གི་དངོས་གྲུབ་མི་ཐོབ་པ་མེད་པའི་
བྲག་ཕུག་བཅུ་གསུམ་སོགས་ཀེའུ་ཚང་བྱིན་རླབས་ཅན་མང་དུ་བཞུགས་པ། གཞན་
ཡང་རླུང་མཁྲིས་བད་ཀན་སོགས་ལྡང་འདུས་ཀྱི་ནད་ཐམས་ཅད་སེལ་བར་བྱེད་པའི་
སྨན་གྱི་སྡོང་པོ་དང་། གསོར་མི་རུང་བ་ཚ་གྲང་གི་ནད་རྣམས་མི་སེལ་བ་མེད་པའི་
217



ཆུ་ཀླུང་ཡིད་འོང་། ནས་འབྲས་བྲ་བོ་རྣམས་མ་བཏབ་པར་སྐྱེ་བའི་ལུང་པ་དགུ། ལོ་
ཏོག་ཅི་བཏབ་ཀྱང་སྐྱེ་བའི་ལུང་པ་བདུན་ཅུ་རྩ་ལྔ་གནས་པ། རིན་ཆེན་ཁམས་ཀྱི་
རྡོ་དང་། ཤེལ་རྡོ་དང་། མེ་རྡོ་དང་། སྦྲང་རྩི་དང་། སྨན་ཤིང་དང་། སྤོས་
དཀར་གྱི་ནགས་དང་། བུ་རམ་གྱི་ཤིང་དང་། ལན་ཚྭའི་ཆུ་དང་། རྡོ་ཚོན་དང་།
ས་ཚོན་དང་། ཤིང་ཚོན་སྣ་ཚོགས་དང་། སའི་ཞག་གིས་ལྟོ་ཐུབ་པ་སོགས་ཁྱད་
ནོར་དཔག་ཏུ་མེད་པས་བརྒྱན་པ། མདོར་ན་ཤིང་ཏོག་དང་། མེ་ཏོག་གི་རིགས་
དང་ཚོན་རྩི་དང་འབྲུ་བཅུད་ཀྱི་རིགས། རིན་པོ་ཆེ་དང་སྨན་དང་སྔོ་ངད་ཀྱི་རིགས།
ཤིང་སྣ་དང་ཤ་མོང་གི་རིགས་མ་ཚང་བ་མེད་པ། འདབ་ཆགས་དང་སྡེར་ཆགས་
རྨིག་ཆགས་སོགས་རི་དྭགས་གཡུང་དྭགས་ཀྱི་རིགས་ཀྱང་སྣ་ཚོགས་པ་བཅས། འུ་
བུ་ཅག་འཛམ་བུའི་གླིང་གི་དཀོར་ནོར་སྲིད་དོ་ཅོག་ཐམས་ཅད་འདུ་ཞིང་ལོངས་སྤྱོད་
ཀྱིས་མི་བྲེལ་བ་དང་། དེ་ལྟར་སྦས་ཡུལ་རིན་ཆེན་འབྲས་མོ་གཤོངས་ཞེས་བྱ་བ།
ལས་འཕྲོ་དང་བསོད་ནམས་ལྡན་པ་རྣམས་ཀྱི་ཞིང་ས། གནས་སྐབས་སུ་ནད་གདོན་
དབུལ་ཕོངས་འཐབ་རྩོད་དང་མི་ཁོམས་པའི་ཉེས་པ་མེད་པ། ཚེ་དང་བསོད་ནམས་
དཔལ་དང་འབྱོར་པ་སོགས་བདེ་ལེགས་ཀྱི་དངོས་པོ་རྣམས་རང་བཞིན་གྱིས་འདུ་
བ༑ མཐར་ཐུག་བདེ་བ་ཅན་དང་པདྨ་འོད་ལ་སོགས་པ་དག་པའི་ཞིང་ཁམས་རྣམས་
སུ་མཚམས་སྦྱོར་བར་ངེས་པ། ཁྱད་པར་གསང་སྔགས་ཀྱི་བསྙེན་སྒྲུབ་ལ་གཞོལ་
བ་དག་ལ། རྩ་གསུམ་ལྷ་ཡི་བྱིན་རླབས་མྱུར་དུ་འཇུག་པ། ཤེས་རབ་ཕུན་སུམ་
218



ཚོགས་པ་དང་བྱང་ཆུབ་ཀྱི་སེམས་རིན་པོ་ཆེ་ངང་གིས་རྒྱུད་ལ་སྐྱེ་ཞིང་། ཉོན་མོངས་
དུག་པའི་སྟོབས་གང་ཡང་རྩ་སྦྱར་མེས་བསྲེགས་པ་བཞིན་སོང་ནས་འོད་གསལ་འདུས་
མ་བྱས་པའི་ཡེ་ཤེས་དུས་མི་རིང་བར་འཆར་ཞིང་གསང་སྔགས་ཀྱི་སྤྱོད་པ་རྒྱ་མཚོ་
ལྟ་བུ་ལ་འཇུག་ཅིང་གཞན་དོན་རྒྱུན་མི་འཆད་པར་འབྱུང་བར་གསུངས་སོ། །རྒྱས་
པར་རིག་འཛིན་རྒོད་ཀྱི་ལྡེམ་གྲུ་ཅན་དང་། གཏེར་སྟོན་རིན་ཆེན་གླིང་པ། རིག་
འཛིན་པདྨ་གླིང་པ་རྣམས་ཀྱི་གནས་ཡིག་ལས་ཤེས་པར་འགྱུར་རོ།།
༈ ཁམས་ཀྱི་སྲིན་མོ་རྫོང་ནི། །
བོད་ཁམས་སྲིན་མོ་གན་རྐྱལ་ལྟ་བུར་གནས་པ་ལས་ནུ་མ་གཡས་པར་ཆགས་ཡོད་
པར་གསུངས། གནས་དེར་སློབ་དཔོན་པདྨ་འབྱུང་གནས་དང་མཁའ་འགྲོ་མ་ཡེ་
ཤེས་མཚོ་རྒྱལ་གཉིས་དངོས་སུ་ཕེབས་ནས། ཚོགས་ཀྱི་འཁོར་ལོ་རྒྱ་ཆེན་པོ་བསྐོར་
ཞིང་མཁའ་འགྲོ་མ་མང་པོ་དབང་དུ་བསྡུས། ཕྱི་རབས་ཀྱི་གདུལ་བྱ་རྣམས་ལ་
དགོངས་ཏེ་སྐུ་ཞབས་ཀྱི་རྗེས་སོགས་ངོ་མཚར་མིག་གི་དགའ་སྟོན་དུ་གྱུར་པ་གྲངས་
མེད་དང་། འོད་གསལ་རྫོགས་ཆེན་སྙིང་ཏིག་གིས་གཙོས་པའི་ཆོས་དང་ནོར་གྱི་
གཏེར་ཁ་དཔག་ཏུ་མེད་པ་སྦས་ཤིང་ཆོས་སྐྱོང་བའི་སྲུང་མ་རྣམས་ལ་གཉེར་དུ་གཏད་
ནས་བཞག སློབ་དཔོན་ཆེན་པོ་མཆོག་དབྱར་དུས་སུ་ཕ་བོང་གུར་འདྲ་ལ་བཞུགས།
དགུན་དུས་སུ་མདོ་རི་མཁའ་འགྲོ་འབུམ་དིལ་ལ་བཞུགས་ཏེ་བསྐྱེད་རྫོགས་ཀྱི་དོན་
ལགཅིག་ཏུ་གཞོལ་བའི་གནས་ཡིན། གནས་དེ་ནི་མཁའ་འགྲོ་ཁྲོས་ནག་ལ་སྡེ་བརྒྱད་
219



མཁའ་འགྲོས་བསྐོར་བའི་དཀྱིལ་འཁོར་ཟུར་དྲུག་གི་ཚུལ་དུ་ཡོད་པ། ཤར་སྒོ་
བར་མ་རྒྱལ་མོ་རྔུལ་ཆུའི་ཉེ་འགྲམ་ན་གནས་པའི་སྲིང་མོ་རྫོང་མཆོག་ཅེས་བྱ་བ་ཨོ་
རྒྱན་ཆེན་པོའི་ཞབས་རྗེས་སོགས་རང་བྱོན་མང་དུ་ཡོད་པ། བྱང་ཤར་དུ་གནས་
པའི་རྡོ་རྗེ་ཤེལ་རྫོང་ཞེས་བྱ་བ་མཁའ་འགྲོ་མ་རྣམས་རང་བཞིན་གྱིས་འདུ་བའི་གནས་
དང་༑ ཤར་ལྷོའི་འདབས་རོལ་དུ་གནས་མཆོག་གུ་སྐྱེ་ཀཱ་ལའམ་ཕུག་ནག་བདེ་བ་
ཆེན་པོ་ཅེས་བྱ་བ་ཕུག་པའི་ནང་དུ་སློབ་དཔོན་ཆེན་པོའི་ཕྱག་ཞབས་ཀྱི་རྗེས་དང་རང་
བྱོན་སྣ་ཚོགས་ཡོད་པ། དེའི་ནུབ་ཕྱོགས་སུ་ཡོད་པའི་ལྷུན་གྲུབ་རྫོང་ཞེས་པ་དུས་
བཟང་ལ་རོལ་མོའི་སྒྲ་འཁྲོལ་བ་དང་མཁའ་འགྲོ་མས་ཆོས་ཀླུ་ལེན་པའི་སྒྲ་ཐོས་སུ་
ཡོད་པ། གཞན་ཡང་ཕུག་དཀར་ལྷའི་གཞལ་ཡས་དང་། ཕུག་སེར་རྒྱས་པའི་ཕོ་
བྲང་༑ ཕུག་དམར་དབང་གི་སྒྲུབ་གནས། ཕུག་སྔོན་དྲག་པོའི་ཕོ་བྲང་། ཅི་མདའ་
རྟ་མགྲིན་བཞད་པའི་གནས་མཆོག མེ་འབར་དབང་གི་སྒྲུབ་ཕུག སྤུན་ཆེན་གུ་
རུ་གསང་ཕུག ཀ་འོག་གུ་རུ་གསང་ཕུག གནས་མཆོག་མཱ་ར་ཏི་ཀ གནས་
མཆོག་སེངྒེ་གནམ་མཆོངས། གནས་མཆོག་རྒྱལ་བ་རིགས་ལྔ་། ཆུ་དྲོན་གཡུ་
ཡི་ཕུག་པ། གནས་མཆོག་སྨན་མོ་རང་ཚོགས། ཟླ་ཕུ་རྒྱལ་བ་ཐོད་དཀར། སྲ་
ཡའི་མགོན་ལྷ་དཀར་པོ། གནས་མཆོག་སྲིང་མོ་རྫོང་གི་ལྷོ་སྒོ་སྲུང་བའི་རྗོད་ཀྱི་
རྒྱང་ལྷ་སྨུག་པོ། ནུབ་སྒོ་སྲུང་བའི་ལྷ་ཆེན་ནགས་ལྷ་འཛམ་བྷ། བྱང་སྒོ་སྲུང་
བའི་ལྷ་ཆེན་གཡག་ལ་ཆེན་པོ་སོགས་ཏེ་གནས་མཆོག་དེ་ནི་ཁམས་སྟོན་སོགས་ལ་
220



སྐྱ་བོ་ཅེས་པ་བྲག་དཀར་ཤེལ་གྱི་བ་གམ་བརྩེགས་འདྲ་རི་བོ་མཆོག་རབ་ཀྱི་གཟུགས་
ལྟར་བཀོད་པ་ཁྱད་དུ་འཕགས་པ་སོགས་ཨོ་རྒྱན་ཆེན་པོའི་བྱིན་གྱིས་བརླབས་པའི་
གནས་མཆོག་དེ་རྣམས་སུ་སྒྲུབ་པ་ལ་རྩེ་གཅིག་ཏུ་གཞོལ་ནུས་ན་མཆོག་ཐུན་གྱི་དངོས་
གྲུབ་ཚེ་གཅིག་ལ་འབྱུང་བར་ངེས་ན་རང་ཅག་ཐོས་བསམ་ལ་བརྩོན་པ་རྣམས་ཀྱིས་
དུས་མཐའ་འདིར་དགོས་མེད་ཀྱི་འདུ་འཛི་མང་པོ་རྒྱབ་ཏུ་བསྐྱུར་ནས་ཡང་དག་པའི་
དོན་ལ་ཐུན་གཅིག་ཙམ་རེ་བཞུགས་ཐུབ་པའི་སྨོན་ལམ་གྱིས་འཇུག་རེ་ཞིག་རྫོགས་
པར་བགྱིའོ།།
༈ ཁམས་ཀྱི་གནས་ཆེན་ཉེར་ལྔ།
སྐུའི་གནས་ཀྱི་གཙོ་བོ་ནི། གནས་ཆེན་ཉེར་ལྔའི་མདོ་བྱང་ལས། བོད་ཀྱི་ས་ཕྱོགས་
ལྷོ་ཟླ་ཞེས་བྱ་བར༔ སྐྱོ་ཞེས་བྱ་བ་དུང་སེང་གནམ་མཆོངས་འདྲ༔ གནས་ཀྱི་
ལྟེ་བ་སེང་གེ་རྫོང་ཞེས་བྱ༔ ཨོ་རྒྱན་པདྨ་བདག་གིས་ཟླ་གསུམ་བསྒྲུབསཿ ཕུག་
པའི་སྒོ་རུ་གྲུ་རྟགས་ཞབས་རྗེས་ཡོད༔ གཡས་ཀྱི་བྲག་ལ་ཐུགས་རྗེ་ཆེན་པོ་དང༔
གཡོན་གྱི་བྲག་ལ་རྡོ་རྗེ་ཕག་མོ་བཞུགས༔ གཡས་གཡོན་དབུས་གསུམ་ཨོཾ་གྱི་ཚུལ་
དུ་གནས༔ བོད་ཡུལ་སྤྱི་ལ་དགོས་པའི་གཏེར་གསུམ་སྦས༔ ཞེས་གསུངས་པའི་
གནས་དེ་ནི། རྫ་ཆུའི་ཕ་རི་སྐྱོ་བྲག་སེངྒེ་རྫོང་གནམ་ཆོས་མི་གྱུར་རྡོ་རྗེས་གནས་
སྒོ་ཕྱེས། སྐུའི་སྐུ་གནས་ཡང་དེ་ཉིད་ལས། སྐྱི་ཞེས་བྱ་བ་བྲག་དེ་ཆད་པ་རུ༔
བདག་གི་ལོ་གཅིག་སྒྲུབ་གནས་ཉི་ཟླ་ཕུག༔ ཅེས་སོགས་གསུངས་པའི་གནས་དེ་
221



。
ནི༑ རྫ་ཆུ་ཚུ་རི་སྤྱི་འབྱམས་ཉི་ཟླ་ཕུག སྐུའི་གསུང་གི་གནས་ཀྱང་དེ་ཉིད་
ལས༑ བོད་ཀྱི་མདོ་ཁམས་ལྷོ་ཟླ་ཞེས་བྱ་རུ༔ གླེ་ཞེས་བྱ་བ་ཀ་ཡིག་ཡོད་པའི་
རི༔ བྲག་རི་ཟླ་གམ་ཡོད་པའི་རྒྱབ་ལོགས་སུ༔ ཨོ་རྒྱན་བདག་གིས་དབང་ཆེན་
སྒྲུབ་པའི་ཕུག༔ མི་འགྱུར་རྟགས་ལ་མཚལ་གྱི་གཡུང་དྲུང་ཡོད༔ རི་བོ་འདི་
འདབ་ཀརྨ་པ་ཞེས་འབྱུང༔ ཞེས་གསུངས་པ་ནི། གླེ་ཐུ་ཀརྨ། དེར་དྭགས་པོ་ལྷ་
རྗེས་ཀརྨ་པ་དུས་གསུམ་མཁྱེན་པ་ལ་ས་སྤྱོད་གསུང་གི་གནས་སུ་ལུང་བསྟན་པ་ལྟར་
གདན་ས་བཏབ། ཀརྨ་པ་ཡབ་སྲས་དང་ཆགས་མེད་དང་ཡོན་དགེ་སོགས་ཀྱི་ངོས
འཛིན་གཟེངས་བསྟོད་མཛད། མཆོག་འགྱུར་གླིང་པས་གནས་དེའི་དམ་ཅན་བྲག་
འགགས་ནས་ཟབ་བདུན་དང་། དཔལ་གྱི་དེའུ་ནས་མ་མོ་སྤྱི་བསྡུས་སོགས་སྤྱན་
དྲངས་ཤིང་གནས་ཡིག་ཀྱང་གཏེར་ནས་བཞེས། ཆགས་མེད་རིན་པོ་ཆེའི་གནས་
བརྟེན་གྱི་ཆེ་བཤད་རྒྱས་པར་བཀོད་པའང་ཡོད་པར་གསུངས། སྐུའི་ཐུགས་
ཀྱི་གནས་ཀྱང་དེ་ཉིད་ལས། བོད་ཀྱི་མདོ་ཁམས་འབྲི་ཀླུང་གཉན་ཞེས་སུ༔ པདྨའི་
བྲག་རི་སུམ་བརྩེགས་ཡོད་པ་རུ༔ དབུས་སུ་ཨོ་རྒྱན་བདག་གི་སྒྲུབ་པའི་གནས༔
བྲག་ཕུག་ཆོས་འབྱུང་ཟུར་དྲུག་དབྱིབས་ཅན་ཡོད༔ ཅེས་པ་ནི། བྲི་ཀླུང་ཕྱོགས་
ཀྱི་མཉན་ཞེས་བྱ་བའི་གནས་དེ་ཡིན། སྐུའི་ཡོན་ཏན་གྱི་གནས་ཀྱང་དེ་ཉིད་ལས།
བོད་ཀྱི་མདོ་ཁམས་ལྷོ་ཟླ་ཞེས་བྱ་བར༔ ཁམས་དབུས་ས་མཚམས་ཁ་ཞེས་བྱ་བ་
རུ༔ བྲག་རི་དཔལ་ཆེན་ཧེ་རུ་ཀ་ཡི་ཚུལ༔ དབུ་ཡི་གསེང་དུ་བདག་གི་སྒྲུབ་གནས་
222



དང༔ ཞེས་སོགས་གསུངས་པའི་གནས་ནི། ནང་ཆེན་ཕྱོགས་རྫ་ཆུའི་རྒྱུད་གཏམ་
ཁོག་ཁ་བྲག་གམ་ཁ་ལ་རོང་སྒོ། ཕ་རི་ཟངས་མདོག་དཔལ་རི་ཚུ་རི་ཁྲོ་བོ་དབུ་དགུར་
གྲགས་པ་ནས་གཏེར་ཆེན་ཉིད་ཀྱིས་ཐུགས་སྒྲུབ་བར་ཆད་ཀུན་སེལ་དང་གནས་ཡིག་
སྤྱན་དྲངས་ཤིང་གནས་སྒོ་ཕྱེས། སྐུའི་འཕྲིན་ལས་ཀྱི་གནས་ཀྱང་། དེ་ཉིད་
ལས༑ འབྲི་ཀླུང་ཕྱོགས་སུ་ཧེ་ཞེས་བྱ་བ་རུ༔ བྲག་རི་དཀར་པོ་རྡོ་རྗེ་གནམ་བསླངས་
འདྲ༔ རྒྱབ་ཀྱི་ཕྱོགས་སུ་ཨོ་རྒྱན་བདག་ཉིད་ཀྱི༔ སྒྲུབ་པ་བྱས་པ་བྲག་རི་གྲུ་བཞི་
ཡོད༔ ཅེས་བྱ་བ་ནི། འབྲི་རྒྱུད་ས་ངན་ཕྱོགས་ཧེ་པ་ཆོས་འབྱུང་བཞུགས་གནས་ཏེ་
བྲག་དཀར་ཡིན། དེའི་ཡན་ལག་གི་གནས་སྒ་སྟོད་ཕྱོགས་ཀྱི་གཡུ་བྲག་ཡིན་པར་
བཞེད། །
༈ གསུང་གི་གནས་ཀྱི་གཙོ་བོ་ཡང་དེ་ཉིད་ལས། བོད་ཀྱི་མདོ་ཁམས་སྤུ་བོ་ཞེས་
བྱ་རུ༔ གསུངགི་གནས་གཙོ་དགའབ་ལུང་ཞེས་བྱ༔ ལུང་པ་ཨ་ཡིག་ཚུལ་གྱི་དབུས་
མ་རུ༔ རང་བྱུང་ཁྱད་འཕགས་རྡོ་སྐུ་རྣམ་ལྔ་བཞུགས༔ ཞེས་པ་ནི། པདྨ་བཀོད་
ཆེནགྱི་བྱང་ཕྱོགས་དྲག་པོ་བཀོད་ཆུང་ཞེས་བྱ་བར་གཏེར་ཆེན་སྟག་ཤམས་ནུས་ལྡན་
རྡོ་རྗེས་གནས་སྒོ་ཕྱེས། གསུང་གི་གསུང་གི་གནས་ཀྱང་དེ་ཉིད་ལས། སྦས་པའི་
གནས་མཆོག་པདྨཤེལ་གྱི་རི༔ ཞེས་གསུངས་པ། པདྨ་ཤེལ་གྱི་རི། གསུང་གི་
སྐུའི་གནས་ཀྱང་དེ་ཉིད་ལས། བོད་ཀྱི་མདོ་ཁམས་ཚ་བ་རོང་ཞེས་སུ༔ གངས་ཀྱི་
ར་བ་དཀར་ཞེས་བྱ་བ་རུ༔ ཧེ་རུ་ཀ་ཡི་གྲོང་ཁྱེར་དངོས་སུ་བཞུགས༔ ཞེས་པ་ནི།
223



ཚ་བ་རོང་ཁ་བ་དཀརཔོ། ཀརྨ་པཀྱི་དངདེ་རྗེས་རང་བྱུང་རྡོ་རྗེས་གནས་སྒོ་ཕྱེས་པར་
གསུངས༑ གསུང་གི་ཐུགས་ཀྱི་གནས་ཀྱང་དེ་ཉིད་ལས། བོད་ཀྱི་མདོ་ཁམས་ལྷོ་
ཟླ་ཞེས་བྱ་རུ༔ ན་བུན་ཞེས་བྱ་བྲག་རི་དུག་སྤྲུལ་འདྲ༔ ནམ་མཁའི་སྙིང་པོ་བཻ་རོ་
ཙན་ཡིས༔ རྫུ་འཕྲུལ་ཕ་ཝཾ་བརྩེགས་པའི་ཕུག་པ་རུ༔ པདྨ་བདག་གིས་ཧཱུྃ་སྒྲུབ་ཟླ་
གསུམ་བགྱིས༔ ཞེས་སོགས་གསུངས་པའི་གནས་ནི། ནང་ཆེན་ཆམགཤིས་ན་བུན་
རྫོང་བདུད་འདུལ་མི་འགྱུར་རྡོ་རྗེ་དང་། ཆགས་མེད་སོགས་ཕེབས་ནས་གནས་ཞལ་
ཕྱེས༑ གསུང་གི་ཡོན་ཏན་གྱི་གནས་ཀྱང་། དེ་ཉིད་ལས། བོད་ཀྱི་མདོ་ཁམས་
ལྷོ་ཞེས་བྱ་བ་རུ༔ སྤྲུལ་པའི་གནས་མཆོག་ནམ་མཁའ་མཛོད་ཅེས་བྱ༔ བྲག་
རི་ཁྲ་བོ་གཡུ་འབྲུག་གནམ་འགྲོ་འདྲ༔ སྐལ་བཟང་སངས་རྒྱས་སྟོང་རྩ་རང་བྱོན་
ཡོད༔ མཐའ་གྲུའི་ནོར་སྣ་བརྒྱ་དང་རྩ་བརྒྱད་སྦས༔ གསང་བའི་ཕུག་པ་མདའ་
རྒྱངས་གང་ཙམ་ཡོད༔ ཅེས་གསུངས་པའི་གནས་ནི་ཁམས་ནང་ཆེན་ཕྱོགས་ཀྱི་
ལྷོ་ཡེལ་ཕུག་དང་ཉེ་བར་ཡེ་རྒྱལ་ནམ་མཁའ་མཛོད། དེ་ནི་གཉགས་བན་སྤྲུལ་པ་
ཡེ་ཤེས་བརྩེགས་པའི་གདན་སའི་གཙོ་བོ་ཉིད་ཡོད་པར་གསུངས། གསུང་གི་
ཕྲིན་ལས་ཀྱི་གནས་ཀྱང་དེ་ཉིད་ལས། བོད་ཀྱི་མདོ་ཁམས་ཀྲེ་ཞེས་བྱ་བ་རུ༔ ཐོད་
དཀར་ཞེས་བྱ་རི་བོ་དུང་དཀར་འདྲ༔ ཤར་གྱི་ཕྱོགས་སུ་ང་ཡི་སྒྲུབ་ཕུག་དང༔
བྲག་ལ་ཧེ་རུ་ཀ་དཔལ་རང་བྱོན་བཞུགས༔ ཞེས་པའི་གནས་དེ་ཉིད་ཉག་སྟོད་ཁ་
བ་ལུང་རིང་ཡིན་ནམ་སྙམ།།
224



。
。
༈ ཐུགས་ཀྱི་གནས་ཀྱི་གཙོ་བོ་ཀྱང་། དེ་ཉིད་ལས། བོད་ཀྱི་མདོ་ཁམས་རྨ་ཟླ་
ཞེས་བྱ་རུ༔ ཐུགས་ཀྱི་གནས་གཙོ་དན་ཏིག་ཤེལ་གྱི་བྲག༔ དབུས་ཀྱི་བྲག་རི་
རིན་ཆེ་ཙི་ཏའི་དབྱིབས༔ ཞེས་སོགས་དང་། ཙིཏིའི་དབྱིབས་ཀྱི་ཤར་ཕྱོགས་
ངོས་ཡངས་པར༔ ཟ་འོག་གུར་ཁྱིམ་འདྲ་བའི་ཕུག་པ་རུ༔ ཨོ་རྒྱན་ངཡི་ལོ་གསུམ་
སྒྲུབ་པ་བྱས༔ ཞེས་གསུངས་པའི་གནས་ནི། རྨ་ཁོག་སྟོད་དན་ཏི་ཤེལ་གྱི་བྲག
བླ་ཆེན་དགོངས་པ་རབ་གསལ་སོགས་བཞུགས་པའི་གནས་དེ་ཡིན་པར་གསུངས།
འདི་འགའ་ཞིག་གིས་རྒྱལ་བུ་དྲི་མེད་ཀུན་ལྡན་སྤྱགས་པའི་གནས་བདུད་རི་བྱ་རོག་
སྒྲ་གཅན་དེ་ཡིན་པར་ཡང་བཞེད། ཐུགས་ཀྱི་ཐུགས་ཀྱི་གནས་ཀྱང་དེ་ཉིད་
ལས། སོག་བོད་མཚམས་ཀྱིརྨ་སྨད་རྡོ་རྗེའི་བྲག༔ ལྟེ་བའི་ཆ་ལ་ཨོ་རྒྱན་སྒྲུབ་
པའི་གནས༔ པདྨ་ཁ་ཕྱེ་འདྲ་བའི་ནང་རྣམས་སུ༔ རྫོགས་ཆེན་སྟོན་པ་བཅུ་གཉིས་
སྐུ་ཡང་གསལ༔ བྲག་གི་རྩ་བ་རྡོ་རྗེ་བརྒྱད་བསླངས་འདྲ༔ རེ་རེའི་ངོས་སུ་ཉེ་
སྲས་བརྒྱད་རྣམས་དང༔ རྩ་བ་རེ་ལ་བྲག་ཕུག་ཟླུམ་འཁྱིལ་ལ༔ པད་འབྱུང་སྤྲུལ་
པ་བརྒྱད་དེ་མཚན་བརྒྱད་གནས༔ དེ་རུ་ཟབ་པའི་གཏེར་ཁ་དགུ་ཙམ་སྦས༔ ཞེས་
གསུངས་པའི་གནས་ནི། སོག་བོད་མཚམས་ཀྱི་རྨ་སྨད་རྡོ་རྗེའི་བྲག༔ ཐུགས་
ཀྱི་སྐུའི་གནས་ཀྱང་དེ་ཉིད་ལས། བོད་ཀྱི་མདོ་སྨད་མེ་ཉག་ཅེས་བྱ་རུ༔ ལྷ་རྩེ་
ཞེས་བྱ་དུང་སེང་གནམ་མཆོངས་འདྲ༔ ཤར་ལྷོའི་ཤུ་ཡི་ལུང་པའི་སྐེད་པ་རུ༔
བྲག་རི་རིན་ཆེན་སྤུངས་པ་འདྲ་བ་རུ༔ པད་འབྱུང་ཟླ་གསུམ་སྒྲུབ་པའི་ཕུག་པ་
225



ནི༔ ཟླུམ་འཁྱིལ་ཆོས་དུང་དཀར་པོའི་དབྱིབས་ཅན་ནང༔ ཨ་ཏི་ཞི་ཁྲོའི་ལྷ་ཚོགས་
སྐུ་ཡངས་གསལ༔ གཡས་ཀྱི་ལུང་པའི་བྲག་རི་ཐམས་ཅད་ལ༔ ཉེ་སྲས་བརྒྱད་
དང་རྟ་ཕག་ཡབ་ཡུམ་བཞུགས༔ ནང་དུ་རིན་ཆེན་གཟི་ལས་གྲུབ་པ་ཡི༔ ཆོས་
སྐུ་མཆོད་རྟེན་མདའ་རྒྱང་གང་ཙམ་སྦས༔ ལྷ་སྲས་ཐུགས་དམ་རྒྱལ་བཀའ་འགྱུར་
ཚད་སྦས༔ རྒྱལ་གཏེར་འཕྲུལ་གཏེར་ནོར་གཏེར་དུ་མ་སྦས༔ ཞེས་པའི་གནས་
ཁམས་མེ་ཉག་བཞག་ར་ལྷ་རྩེ། གྲུབ་ཆེན་ཐང་སྟོང་རྒྱལ་པོ་ཡང་གནས་དེར་བྱོན་
པར་གསུངས། ཐུགས་ཀྱི་གསུང་གི་གནས་ཀྱང་དེ་ཉིད་ལས། བོད་ཀྱི་མདོ་
ཁམས་མཚམས་ཞེས་བྱ་བ་རུ༔ ཝརཏིའི་བྲག་རི་ལྗོན་ཤིང་སྐྱེས་པ་འདྲ༔ འབྲས་
བུའི་ཚུལ་དུ་སྒྲུབ་ཕུག་བཅོ་བརྒྱད་ཡོད༔ ཀུན་ཏུ་པད་འབྱུང་བདག་གིས་ཞག་གསུམ་
བསྒྲུབས༔ བཅུ་གསུམ་ནང་དུ་གྲུབ་ཆུ་བདུད་རྩི་ཡོད༔ ཀུན་ལ་སྟོན་པ་ཉེ་སྲས་
བརྒྱད་ཀྱི་སྐུ༔ ཕྱི་རུ་མཆོད་ལྷ་བཅུ་དྲུག་སྒྲོལ་དཀར་ལྗང༔ ལྷ་ཚོགས་སུམ་ཅུ་
སོ་བརྒྱད་སྐུ་ཡང་གསལ༔ མན་ངག་གཏེར་ཆེན་གཏེར་ཆུང་བཅུ་གསུམ་སྦས༔
ཞེས་པའི་གནས་ཝརཏིའི་བྲག་དེ་བྲག་ཡབ་སྨད་མཚམས་ཀྱི་ཡི་གེ་དྲུག་མ་ཡོད་ཕྱོགས་
དེར་བཞུགས་པ་ཡིན་ནམ་གསུངས། ཐུགས་ཀྱི་ཡོན་ཏན་གྱི་གནས་ཀྱང་དེ་ཉིད་
ལས༑ བོད་ཀྱི་མདོ་ཁམས་ལྷོ་ཟླ་ཞེས་བྱ་རུ༔ འབུམ་ཞེས་བྱ་བ་བྲག་རི་སྣང་མཐའ་
འདྲ༔ རི་ཡི་དབུས་སུ་རང་བྱུང་མཆོད་རྟེན་བཞུགས༔ པད་འབྱུང་ལོ་གསུམ་
སྒྲུབ་གནས་དབང་ཕུག་དང༔ གྲུབ་རྟགས་མཚན་མ་སྐུ་གསུང་ཐུགས་རྟེན་བཞུགས༔
226



。
。
ཞེས་སོགས་གསུངས་པའི་གནས་ནང་ཆེན་སྨད་དུ་ཡོད་པའི་མཁའ་འགྲོ་འབུམ་རྫོང་
དྲུང་རྨ་བློ་གྲོས་རིན་ཆེན་གྱིས་གནས་སྒོ་ཐོག་མར་ཕྱེས། དེ་ལ་གནམ་ཆོས་མི་འགྱུར་
རྡོ་རྗེ་དང་ཆགས་མེད་ཞབས་ཀྱིས་གནས་ཡིག་ཀྱང་མཛད། ཐུགས་ཀྱི་ཕྲིན་ལས་
ཀྱི་གནས་ཀྱང་དེ་ཉིད་ལས། བོད་ཀྱི་མདོ་ཁམས་རྡུ་ཞེས་བྱ་བ་རུ༔ སྤོ་ནེ་བྲག་
དཀར་ཤེལ་གྱི་གུར་ཕུབ་འདྲ༔ ནང་དུ་རྒྱལ་བ་རིགས་ལྔ་སེམས་དཔའ་བཅུ༔ ཁྲོ་
བོ་བཞི་དང་སྟོན་པའི་སྐུ་རང་བྱོན༔ པད་འབྱུང་བདག་གི་སྐུ་རྗེས་གསལ་བར་ཡོད༔
ཅེས་པ་ནི་ས་ངན་ཕྱོགས་སུ་ཡོད་པའི་རིག་འཛིན་ཀློང་གསལ་གྱི་གཏེར་གནས་སྤོ་
ནེ་བྲག་དཀར་ཞེས་པ་དེ་ཡིན་ནམ་དཔྱད་དགོས་པར་གསུངས།
༈ ཡོན་ཏན་གནས་ཀྱི་གཙོ་བོ་ཡང་། བོད་ཀྱི་མདོ་ཁམས་འབྲི་ཟླ་ཞེས་བྱ་རུ༔
རུ་དམ་གངས་ཀྱི་ར་བ་སྦས་པའི་ཡུལ༔ དབུས་ཀྱི་རི་བོ་སེང་ཆེན་བརྒྱད་བསྣོལ་
ནང༔ གསང་སྔགས་སྣོད་རུང་ཡུལ་གྲུ་བཅོ་བརྒྱད་སྦས༔ ཡུལ་གྱི་ཆགས་ཚུལ་
པདྨ་ཁ་ཕྱེ་འདྲ༔ ཅེས་སོགས་གསུངས་པའི་གནས་ཁམས་རུ་དམ་གངས་ཀྱི་ར་
བ༈ ཡོན་ཏན་གྱི་ཡོན་ཏན་གནས་ནི་སྦས་པ་འཛིངས་ཕྱོགས་རྫོང་ཤོད་བདེ་གཤེགས་
འདུས་པའི་ཕོ་བྲང་ཞེས་པ་དེ་ཡིན་གསུངས། ཡོན་ཏན་གྱི་སྐུའི་གནས་ཀྱང་དེ་
ཉིད་ལས། བོད་ཀྱི་མདོ་ཁམས་འབྲི་ཞེས་བྱ་བ་རུ༔ དངུལ་ཞེར་ལུང་པར་ལྡང་
ཞེས་བྱ་བའི་རི༔ བྲག་རི་གཡུ་འབྲུག་གནམ་དུ་འགྲོ་བ་འདྲ༔ རི་ཡི་དབུས་སུ་
པད་འབྱུང་སྒྲུབ་པའི་གནས༔ ཕུག་པ་ཟ་འོག་གུར་ཁྱིམ་འདྲ་བའི་ནང༔ བི་མ་
227



མིཏྲ་ལོ་གཅིག་བཞུགས་པའི་གནས༔ པད་འབྱུང་དག་པའི་འཁོར་བདུན་དང་བཅས་
པའི༔ དབང་གི་དཀྱིལ་འཁོར་ཕོ་བྲང་དགུ་ཀློང་ཡོད༔ ཅེས་གསུངས་པའི་གནས།
སྡེ་དགེ་ལྷུན་གྲུབ་སྟེང་གི་མདུན་ཕྱོགས་འབྲི་གཉན་ལྡངས། རིག་འཛིན་བདུད་འདུལ་
རྡོ་རྗེས་གནས་སྒོ་ཕྱེས་ཤིང་གནས་ཡིག་ཀྱང་མཛད། གཞན་ཡང་གནམ་ཆོས་མི་
འགྱུར་རྡོ་རྗེ་དང་སྡེ་དགེ་གྲུབ་ཐོབ་རྣམས་ཀྱི་གནས་ཡིག་ཡོད་པར་གསུངས། ཡོན་
ཏན་གྱི་གསུང་གི་གནས་ཀྱང་དེ་ཉིད་ལས། བོད་ཀྱི་མདོ་ཁམས་འབྲི་ཞེས་བྱ་བ་རུ༔
ཤོད་ཆེན་ཡ་གྱལ་སྨད་ཤོད་འཛོམས་ཞེས་པར༔ བོད་ཀྱི་གནས་ཆེན་ཀུན་ལས་
ཁྱད་འཕགས་པ༔ ཡེ་ཤེས་སྐུ་བརྙེས་ཤྲཱི་སིང་ཧ་དང༔ དབང་གི་ཆུ་བོ་བཞི་ཡི་
སློབ་དཔོན་བཞིས༔ རྫུ་འཕྲུལ་ཞབས་ཀྱིས་བཅག་པའི་གནས་ཡིན་པས༔ གངས་
རྒྱལ་ཙཱ་རི་ཟབ་ལུང་གྲགས་ཆེ་ཡང༔ བདེ་ཆེན་པདྨ་ཤེལ་ཕུག་འདི་ཉིད་ལཿ ཆར་
མི་ཉེ་ཞིང་ཀུན་ལས་འདི་འཕགས་པས༔ བོད་ཡུལ་ས་འོག་ཀུན་གྱི་གཏེར་གཅིག་
མ༔ མཁས་གྲུབ་ཀུན་གྱི་ཐུགས་བཅུད་རྫོགས་པ་ཆེ༔ སྡེ་གསུམ་དམ་པའི་ཆོས་
འདི་བཞུགས་པའི་གནས༔ རིན་ཆེན་གསེར་གྱི་ཟ་མ་ཏོག་གི་སྒྲོམ༔ འཁོར་བ་
མཐའ་མ་སྟོང་པའི་བར་དུ་བཞུགས༔ ཞེས་གསུངས་པའི་གནས་ནི། སྨད་ཤོད་
འཛོམ་ནང་གི་ཕུར་བཞུགས་པའི་པདྨ་ཤེལ་ཕུག ཡོན་ཏན་ཐུགས་ཀྱི་གནས་
ཀྱང་དེ་ཉིད་ལས། བོད་ཀྱི་མདོ་ཁམས་འབྲི་ཞེས་བྱ་བ་རུ༔ དཔལ་གྱི་རི་ནི་གླང་
ཆེན་འགྱིང་བ་འདྲ༔ དེ་བཱི་ཀོ་ཊི་ཙ་འདྲ་རིན་ཆེན་བྲག ཧེ་རུ་ཀ་དཔལ་དགུ་ཡི་
228



ཚུལ་དུ་གནས༔ པདྨའི་སྒྲུབ་ཕུག་མེ་ཏོག་ཁ་བྱེ་འདྲ༔ བྲག་གི་ལོགས་སུ་ཞི་ཁྲོ་
རང་བྱོན་དང༔ ཐུགས་ཀྱི་རིག་འཛིན་ནམ་མཁའི་སྙིང་པོ་ཡི༔ སྒྲུབ་པའི་གནས་
མཆོག་ཟླ་གམ་དབྱིབས་ཅན་ཡོད༔ ཅེས་དང་། གཞན་ཡང་གནས་དེར། སློབ་
དཔོན་ཉིད་ཀྱི་སྐུ་བརྙན་རང་བྱོན་དང༔ ཡེ་ཤེས་སྐུའི་ཞབས་ཀྱི་མཚན་མ་གསལ༔
ཞེས་སོགས་གསུངས་པའི་གནས་ཙཱ་འདྲ་རིན་ཆེན་བྲག་ནི། དཔལ་སྤུངས་དགོན་
གྱི་རྒྱབ་རི་དབུ་ཆེན་བྲག་དཀར་དང་འདབས་འབྲེལ་དུ་ཡོད་པར་གསུངས། ཡོན་
ཏན་ཕྲིན་ལས་ཀྱི་གནས་ཀྱང་དེ་ཉིད་ལས། བོད་ཀྱི་མདོ་ཁམས་འབྲི་ཞེས་བྱ་བ་རུ༔
སེངྒེའི་ཟ་འགྲམ་ནམ་མཁའི་བྲག་ཉིད་ལ༔ དབུས་སུ་ཨོ་རྒྱན་བདག་གི་སྒྲུབ་ཕུག་
དང༔ ཞེས་སོགས་ལུང་དུ་བསྟན་པའི་གནས་འབྲི་ཆུ་ཕར་ཀ་འཛོམ་ཐོག་ཕུ་སེང་
གནམ་བྲག གཏེར་ཆེན་བདུད་འདུལ་བས་གནས་སྒོ་ཕྱེས་ཤིང་གནས་ཡིག་ཀྱང་
ཡོད་པར་གསུངས། །
༈ ཕྲིན་ལས་གནས་ཀྱི་གཙོ་བོ་ཡང་དེ་ཉིད་ལས། ཀཞེས་རི་བོ་སེང་ཆེན་འགྱིང་
འདྲའི་མགུལ༔ རིན་ཆེན་འདྲ་བའི་བྲག་ལ་པད་འབྱུང་བདག༔ ལོ་གཅིག་བཞུགས་
པའི་སྒྲུབ་གནས་ཀེའུ་ཚང་། ནང་དུ་སྒྱུ་འཕྲུལ་ལྷ་ཚོགས་རང་བྱོན་བཞུགས༔ ཞེས་
པའི་གནས་ཀཐོག་རྡོ་རྗེ་གདན། ཕྲིན་ལས་ཀྱི་ཕྲིན་ལས་གནས་ཀྱང་དེ་ཉིད་
ལས༑ དེ་ཡི་ཤར་དུ་ཕྲིན་ལས་ཕྲིན་ལས་གནས༔ བྲག་རི་རྡོ་རྗེ་སྤུངས་པ་ཞེས་
བྱ་བར༔ རྡོ་རྗེ་ཕུར་པའི་ལྷ་ཚོགས་ཐམས་ཅད་བཞུགས༔ དབུས་སུ་ཨོ་རྒྱན་
229



པདྨ་བདག་ཉིད་ཀྱིས༔ ཕུར་པའི་སྒྲུབ་གནས་ཆོས་འབྱུང་དབྱིབས་ཅན་ཡོད༔ བྲག་
ལ་ཕུར་པ་བཏའ་པའི་རྗེས་དང་ནི༔ གསང་ཕུག་གཅིག་ཏུ་སྒྲུབ་པའི་ཕུར་པ་ཡོད༔
ཅེས་པའི་གནས་བྲག་རི་རྡོ་རྗེ་སྤུངས་པ་བབས་དཔྱད་ན་བསེ་རག་ལྕོག་བྲག་ཡིན་ཅིང་
གསུངས༑ ཕྲིན་ལས་གསུང་གི་གནས་ཀྱང་དེ་ལས། གཙང་ཞེས་བྱ་བ་བྲག་རི་
རྡོ་རྗེ་འདྲ༔ པདྨ་བདག་ཉིད་དྲག་པོར་སྐུར་བཞེས་པའི༔ ཞབས་ཀྱི་རྗེས་དང་ཟླ་
གསུམ་སྒྲུབ་གནས་ཡོད༔ ཅེས་པའི་གནས་ཚ་སྒང་སྨད་རྔུལ་ཆུ་དང་ཉེ་བ་གཙང་
གཤིས་རྡོ་རྗེ་གྲོ་ལོད སྟག་ཤམ་བསམ་གཏན་གླིང་པས་གནས་ཡིག་རྒྱས་པ་ཡོད་
འདུག༑ ཕྲིན་ལས་སྐུའི་གནས་ཀྱང་དེ་ཉིད་ལས། བོད་ཀྱི་མདོ་ཁམས་རྡུལ་
ཞེས་བྱ་བ་རུ༔ ཕྲ་རག་བྲག་ཅེས་རིན་ཆེན་སྤུངས་པ་རུ༔ དབུས་སུ་པདྨའི་སྒྲུབ་
ཕུག་གྲུ་བཞིའི་ནང༔ ཨོ་རྒྱན་བདག་གི་སྐུ་ཚབ་རང་བྱོན་ཡོད༔ གཡས་ཀྱི་ལོགས་
ལ་ཨ་ཀཱ་ལྔ་བཅུ་དང༔ གཡོན་གྱི་ལོགས་ལ་ཕུར་པའི་སྔགས་བྱང་བཞུགས༔ ཞེས་
པའི་གནས་ཕྲ་རག་བྲག་ཅེས་པ་རྡུ་ཆུ་ཕྱོགས་སུ་ཡོད་པ་འདྲ་ཡང་དཔྱད་དགོས། ཕྲིན་
ལས་ཐུགས་ཀྱི་གནས་ཀྱང་དེ་ཉིད་ལས། བོད་ཀྱི་མདོ་ཁམས་ཟལ་མོ་སྒང་ཞེས་
སུ༔ རྒྱལ་གྱི་བྲག་དཀར་ཁྱུང་དཀར་མཁའ་འགྲོ་འདྲ༔ དེ་ཡི་དབུས་སུ་པདྨ་བདག་
ཉིད་ཀྱིསཿ ཞག་བདུན་བསྒྲུབས་པའི་བྱ་སྐྱིབས་ངོ་མཚར་ཅན༔ ནང་དུ་ཨེ་ཁྲོམ་
དཀྱིལ་འཁོར་རང་བྱོན་དང༔ ཁྱད་དུ་འཕགས་པའི་དཔལ་ཆེན་སྐུ་ཡང་གསལ༔
ཞེས་པའི་གནས་དེ་ལ་ཐང་ཕྱོགས་ཀྱི་ཀཾ་པོ་གངས་ར་ཡིན་ནམ་དེ་ཡང་དཔྱད་དགོས།
230



དེ་ལ་ཞྭ་དམར་ཆོས་ཀྱི་དབང་ཕྱུག་གི་གནས་ཡིག་རྒྱས་པར་བཞུགས་པར་གསུངས།
ཕྲིན་ལས་ཡོན་ཏན་གྱི་གནས་རྒྱལ་གྱི་བྲག་ནི་སྒ་སྟོད་དུ་ཡོད་པ་འདྲ་ཡང་དཔྱད་དགོས་
གསུངས་སོ།།
༈ ཁྱད་པར་གྱི་གནས་བཞི་ལས།
སྐུའི་གནས་ཐམས་ཅད་འདུས་པ་ཡང་། གནས་ཆེན་ཉེར་ལྔའི་མདོ་བྱང་ལས། བོད་
ཀྱི་མདོ་ཁམས་ལ་ཐོག་ཅེས་བྱ་རུ། ཙཱ་རི་མཚུངས་པའི་མ་ཡོ་གངས་ར་ཡོད༔ དེ་
ཉིད་སྐུའི་གནས་མཆོག་འདུས་པའི་རི༔ ཞེས་པའི་གནས་མ་ཡོ་གངས་རནི། ནང་
ཆེན་སྟོད་ཀྱི་གཟེ་རྒྱལ་གྲྭ་པ་ཞེས་པའི་རི་དེ་ཡིན། ཁམས་ཀུན་དགའ་བསྟན་འཛིན་
གྱིས་གནས་སྒོ་ཕྱེས། གསུང་གི་གནས་ཀུན་འདུས་པ་ཡང་དེ་ཉིད་ལས། བོད་ཀྱི་
མདོ་ཁམས་འཛི་ཟླའི་བར་དག་ཏུ༔ སྤོ་ཡི་བྲག་དཀར་གསུང་མཆོག་འདུས་པའི་
གནས༔ རང་བྱུང་རྟེན་མཆོག་ཨཱ་ཡིག་བཀྲ་བ་ཡོད༔ དེ་ཉིད་གསུང་གི་གནས་
མཆོག་འདུས་པའི་བྲག༔ ཅེས་པའི་གནས་དེ་ཆབ་མདོ་རི་བོ་ཆེའི་སྤོ་ནེ་བྲག སངས་
རྒྱས་དབོན་དང་ཛྷ་ན་ཤྲཱི་རྣམས་ཀྱིས་གནས་སྒོ་ཕྱེས། ཐུགས་ཀྱི་གནས་ཀུན་འདུས་
པ་ཡང་དེ་ཉིད་ལས། བོད་ཀྱི་མདོ་ཁམས་སྤོ་ནེ་ཤེལ་མདུང་ཞེས༔ རྡོ་རྗེ་འདྲ་
བའི་བྲག་ལ་ཕྱག་རྡོར་སྐུ༔ དཀར་པོ་ཤིན་ཏུ་གསལ་ཞིང་མེ་འབར་བ༔ ཐུགས་
ཀྱི་གནས་མཆོག་འདུས་པའི་རི་བོའོ༔ ཞེས་པའི་གནས་དེ་གང་དུ་ཡོད་དཔྱད་དགོས།
ཡོན་ཏན་གྱི་གནས་ཀུན་འདུས་པ་ཡང་དེ་ཉིད་ལས། བོད་ཀྱི་མདོ་ཁམས་རྩི་ཟླའི་
231



བར་དག་ཏུ༔ སྟབས་ཞེས་བྱ་བའི་བྲག་རི་དཔལ་གཏོར་འདྲ༔ ཤར་གྱི་སྒྲོམ་བུ་
ངོས་སུ་རྡོ་རྗེ་སེམས༔ ལྷོ་ཡི་ཧ་དཀར་བྲག་ལ་བདུད་རྩི་འཁྱིལ༔ ནུབ་ཀྱི་གླེ་བྲག་
དཔལ་ཆེན་རྟ་མགྲིན་ལ༔ གཡུ་མཚོ་སྔོན་མོ་ཁྲོས་མ་ནག་མོའི་སྐུ༔ བྱང་གི་རྟ་
ཡི་བྲག་ལ་སྒྲོལ་མ་ཡོད༔ ཡོན་ཏན་གནས་མཆོག་འདུས་པའི་ཡུལ་ལྗོངས་སོ༔ ཞེས་
པའི་གནས་སྟབས་རྒྱལ་ངང་པ་སེང་སེང་ཞེས་ཟུར་མང་སྟབས་སྒྲུབ་སྡེ་ཆགས་པའི་
རྒྱབ་རི་དེ་ཡིན་ནོ།། །།
ཕྲིན་ལས་འགྲོ་འདུལ་སྤྲུལ་པའི་གནས་བརྒྱད་ནི༔
༡ ཞི་བས་འདུལ་མཛད་རྡོ་ཏི་གངས་རནི༔ རི་བོ་ཧེ་རུ་ཀ་དཔལ་རང་བྱོན་བཞུགས
ཞི་མཛད་ལྷ་ཚོགས་ཁྲོམ་ཚོགས་ཚུལ་དུ་ཡོད༔ ཅེས་པའི་གནས་རྒྱ་མ་རྡོཏི་གངས་
དཀར་པདྨ་བཀོད་པའི་མཚོ་གླིང་། །
༢ རྒྱས་པས་འདུལ་མཛད་ཇོ་བོ་རི་ཞེས་བྱ༔ ཧེ་རུ་ཀ་དཔལ་རྒྱས་པའི་ལྷ་ཚོགས་
བཞུགས༔ ཞེས་པའི་གནས་སྒ་སྟོད་ཇོ་བོ་ཞལ་དཀར།
༣ དབང་གིས་འདུལ་མཛད་རི་བོ་དབང་ཞུ་ཞེས༔ དཔལ་ཆེན་ཧེ་རུ་དབང་མཛད་
ལྷ་ཚོགས་བཞུགས༔ ཞེས་པ་ནི་རྟིང་ལྷུང་དུ་ཡོད།
༤ དྲག་པོས་འདུལ་མཛད་ཀློང་ཐང་བྱང་ཕྱོགས་སུ༔ སེངྒེ་རྒྱབ་བསྣོལའདྲ་
བའི་བྲག་རི་ལ༔ པདྨ་བདག་གིསྒྲུབ་གནས་ཤེལ་ཕུག་ཡོད༔ ཅེས་པ་ནི་ཀློང་ཐང་
སྒྲོམ་མའི་བྱང་ཕྱོགས་ངོས་ཀྱི་རྒྱབ་རི་སེངྒེ་གནམ་རྫོང་དུ་གྲགས་པ་དེ་ཡིན།
232



༤ ཕྲིན་ལས་རྡོ་རྗེའི་རིགས་ཀྱིས་འདུལ་མཛད་པ༔ འབྲི་ཀླུང་ཕྱོགས་སུ་རྨུག་
སངས་ཞེས་བྱ་བ༔ བྲག་རི་རྡོ་རྗེ་གནམ་བསླངས་འདྲ་བ་རུ༔ ཞི་མཛད་ཕུག་པ་
ཉི་ཟླའི་དབྱིབས་ཅན་ཡོད༔ ཅེས་པ་ཞིགནམ་ཆོས་མི་འགྱུར་རྡོ་རྗེའི་བཞུགས་གནས་
ཀུ་སེ་སྨུགས་སངས་སུ་གྲགས་པ་དེ་ཡིན།
༥ རིན་ཆེན་རིགས་ཀྱིས་འདུལ་མཛད་གནས་མཆོག་ནི༔ བོད་ཀྱི་མདོ་ཁམས་
འབྲི་ཀླུང་གཡས་ཕྱོགས་སུ༔ རོང་བྲག་ནག་པོ་ཁེ་མཁར་བརྩེགས་འདྲ་བ༔ དབུས་
ཀྱི་ཆ་ལ་པདྨའི་སྒྲུབ་ཕུག་དང༔ བི་རོ་ཙ་ན་མཚོ་རྒྱལ་གསང་ཕུག་ཡོད༔ ཅེས་
པའི་གནས་འབྲི་ཆུ་ཕར་ཀ་ཞེ་ཞོལ་སྟག་རྩེ་བྱ་བ་བོན་གཏེར་ཆེན་ཁྲོམ་ཚེ་དབང་རྒྱལ་
པོས་གནས་སྒོ་ཕྱེས།
པདྨའི་རིགས་ཀྱིས་འདུལ་བའི་གནས་མཆོགནི༔ དེའི་ཤར་ཕྱོགས་ཚ་ལམ་གཅིག་
གི་སར༔ བྲག་རི་པདྨའི་ཞྭ་འདྲ་དཀར་ལུང་ཞེས༔ ཞྭ་རྩེ་འདྲ་བར་ཨོ་རྒྱན་སྒྲུབ་
ཕུག་ཡོད༔ ཅེས་པ་དེ་ནི་གོང་གི་ཞེ་ཞོལ་སྟག་རྩེའི་ཤར་ཕྱོགས་རོང་རྒྱབ་པའི་ལ་
ཁར་ཡོད་པའི་དཀར་ཡག་ཅེས་པ་ཡིན་ནམ་གསུངས། དེ་ནས་མར་ལ་རྟ་ལམ་ཉི་
མ་གཅིག༔ ལས་ཀྱི་རིགས་ཀྱིས་འདུལ་བའི་གནས་མཆོག་ནི༔ ཁྲ་བྲག་ཅེས་བྱ་
རྨ་བྱ་བབ་པ་འདྲ༔ ཨོག་བྱིས་སྟེངས་སུ་པདྨའི་སྒྲུབ་ཕུག་ཡོད་ ཅེས་པའི་གནས་
ཀརྨ་ཀམ་ཚང་གི་གྲུབ་ཐོབ་རྒྱལ་སྲས་སྤོམ་བྲག་པའི་གདན་ས་དེ་ཉིད་ཡིན་པར་
གསུངས།། །།
233



༈ གསུང་གི་གནས་མཆོག་འོག་མིན་ཀརྨ།
སྤྱན་རས་གཟིགས་ལ་ཕྱག་འཚལ་ལོ། །དེ་ཡང་བྲག་རི་ཟླ་གམ་ཡ་མཚན་པའི་ཀ་ཡིག་
མངོན་པར་བཀྲ་བ་ལ་སློབ་དཔོན་ཆེན་པོས་ཟླ་གམ་ལྔ་བཅུ་རྩ་བརྒྱད་བསྒྲུབས་པའི་གསང་
ཕུག་ཟླ་གམ། ལུང་པ་དཔལ་ཆེན་པོའི་སྐུའི་དབྱིབས་སུ་བཞུགས་པའི་གནས་སུ་ཧེ་
རུ་ཀ་ཡིས་གསང་སྒྲུབ་གནང་བའི་དཔལ་བེ་དེའུ་ལ་རྣམ་ཐར་གསུམ་ལྡན་གྱི་ཕུག་པ།
སློབ་དཔོན་ཆེན་པོ་དང་། བཻ་རོ། མཚོ་རྒྱལ་སོགས་ཟབ་མོའི་བཀའ་བབས་བདུན་
གྱིས་རང་རང་གི་ཡིད་དམ་སྒྲུབ་པའི་གནས་ཤར་ཕྱོགས་ཀྱི་བྲག་རི་དཔལ་གྱི་གནས་
མཆོག་སྐུ་གསུང་ཐུགས་ཀྱི་རྟགས་རྣམ་གསལ་བའི་ཀེའུ་ཚང་དགུ་ཡིས་བརྒྱན་པ། ལྷོ་
ནུབ་ཐོད་པ་སྐམ་པོ་འདྲ་བའི་བྲག་ལ་མ་མགོན་ཡབ་ཡུམ་བརྟེན་པའི་ལྗོན་ཤིང་སྔགས་
ཀྱི་རང་སྒྲ་སྒྲོགས་པ། བྱང་ཕྱོགས་པདྨ་ལྟ་བུའི་བྲག་ལ་ཁྲོ་བོའི་རྒྱལ་པོ་དཔལ་རྟ་མགྲིན་
གྱི་སྐུ་གསུང་ཐུགས་ཀྱི་རྟགས་རྣམས་གསལ་ཞིང། ཕུག་པ་ཟླ་གམ་དབང་གི་ལས་
རྣམས་སྒྲུབ་པའི་གནས་ངོ་མཚར་བ། བྱང་ཤར་གཅོང་རོང་བྲག་སྒོར་ཁྲོ་བོ་དང་ཁྲོ་
མོ་སོགས་སྤྲུལ་པའི་སྒོ་སྲུང་དུ་མ་བཞུགས་པ། མཚོན་ཆ་གཟེངས་པ་འདྲ་བའི་བྲག་
རི་རྣམས་སུ་བཀའ་སྡོད་ཆོས་སྐྱོང་བའི་སྲུང་མ་གནས་པ། དྲི་མེད་ཀྱི་ཆུ་བོ་རིམ་པ་
གསུམ་ལ་ཀླུའི་རིག་འཛིན་དུ་མ་དང་། ཐང་ཆེན་མ»ལ་ལྟ་བུ་ལ་མ་མོ་དང་མཁའ་
འགྲོ་མ་རྣམས་རྟག་ཏུ་འདུ་ཞིང་། གཡའ་སྤངས་གངས་བྲག་བས་མཐའ་རྣམས་སུ་
ལྷ་ཡི་དགེ་བསྙེན་དུ་མ་གནས་སོ། །དེ་ལྟ་བུའི་སྒྲུབ་གནས་རྣམས་སུ་སངས་རྒྱས་དང་
234



བྱང་སེམས་རྣམས་རྟག་ཏུ་བཞུགས་ཤིང་། རིག་པ་འཛིན་པའི་གྲུབ་ཐོབ་དང་། ཆོས་
སྐྱོང་བའི་སྲུང་མ། དཔའ་བོ་དང་མཁའ་མགྲོ་རྣམས་སྤྲིན་ལྟར་གཏིབས་པས། སྐལ་
ལྡན་དད་མོས་དང་ལྡན་པ་རྣམས་གནས་དེར་སླེབས་མ་ཐག བར་ཆད་ཀྱི་རྐྱེན་ལས་
གྲོལ་བ་དང་ལས་བཞི་གང་སྒྲུབ་ནའང་འགྲུབ་སླ་ཞིང་། རྟོགས་པ་ངང་གིས་འཆར་
བའི་གནས་སུ་སྒྲུབ་པ་ལ་རྩེ་གཅིག་ཏུ་བརྩོན་ན་ཚེ་རིང་ནད་མེད་བདེ་བ་འཕེལ་བ་དང་
རྣལ་འབྱོར་དམ་ཚིག་དང་ལྡན་པ་ལ་དག་པའི་སྣང་བ་ཅི་ཡང་འཆར་བ། དངོས་གྲུབ་
རྣམས་ལོ་དང་ཟླ་བས་མི་རིང་བར་འགྲུབ་ནས་ཀུན་བཟང་ཆོས་སྐུའི་རྒྱལ་ས་ཟིན་པར་
གསུངས་སོ།། །། །
༈ ཙཱའདྲ་རིན་ཆེན་བྲག
དཔལ་གྱི་གནས་མཆོག་ཙཱ་རི་ཏྲ་དང་ཆ་འདྲ་བའི་བཀོད་པ་ཚང་བ་རི་བོ་རྡོ་རྗེ་ཐུགས་
ཀྱི་ཕོ་བྲང་དུ་མཚོན་པ་སྙིང་གི་དབྱིབས་སུ་ཆགས། གནས་ཆེན་ཡིན་པའི་རྟགས་
ཀྱང་རང་བྱུང་གི་ལིངྒ་དང་སྐྱེ་གནས་སོགས་ཀྱི་མཚན་མ་གསལ་བ་ཡོད། མཆོག་
དམན་ཀུན་གྱི་མཐུན་སྣང་དུ་གྲུབ་པའི་ས་ཡི་དཔྱད་ལེགས་པར་རྙེད་དཀའ་བ་རྣམས་
མ་ཚང་བ་མེད་པ། ས་གཞི་འཇམ་ཞིང་ངམ་གྲོག་དང་གཡང་ས་མེད་ཅིང་མི་མ་
ཡིན་གདུག་པ་ཅན་དང་གཅན་གཟན་གཏུམ་པོའི་འཚེ་བ་དང་བྲལ་བ། རྟག་ཏུ་ཁམས་
དྭངས་ཤིང་རིག་པ་སྤྲོ་བ། ཤིན་ཏུ་མཛེས་པའི་བྲག་རི་དཀར་དམར་སྔོན་པོའི་ཕྲེང་
བ་དང་། བཟང་ཤིང་སྣ་ཚོགས་པའི་ཚལ་དང་སྤང་ལྗོངས་ཡིད་དུ་འོང་བས་བརྒྱན་
235



པ༑ རོ་ནུས་ཁྱད་པར་འཕགས་པའི་སྨན་གྱི་རིགས་སྣ་ཚོགས་འཁྲུངས་ཤིང་བྲག་
རིའི་བྱ་སྐྱིབས་བསམ་གཏན་སྒོམ་པའི་གནས་སུ་འོས་པ་ཕྱོགས་ཀུན་ཏུ་གཏམས་པའི་
དབེན་རི་སྒྲུབ་གནས་ཀྱི་མཚན་ཉིད་ཐམས་ཅད་ཚང་བ། །གནས་མཆོག་འདི་ཡི་
ས་རྡོ་རི་བྲག་རྣམས་ལ་བརྟེན་གཞལ་ཡས་ཁང་ལ་རྟེན་པ་རྩ་བརྒྱུད་བླ་མ། ཡི་དམ་
ལྷ་ཚོགས། དཔའ་བོ་མཁའ་འགྲོ། ཆོས་སྐྱོང་བའི་སྲུང་མའི་ཚོགས་རྣམས་དངོས་
སུ་བཞུགས་པའི་རྟགས་སུ་སྐུ་གསུང་ཐུགས་ཀྱི་རྟེན་རང་བྱོན་མཐའ་ཡས་པས་ཕྱོགས་
ཀུན་ཏུ་གཏམས་པ། བྲག་རིའི་བྱ་སྐྱིབས་རྣམས་སུ་གྲུབ་པའི་རིག་འཛིན་དུ་མ་བསམ་
གཏན་ལ་བཞུགས་པ། དུར་ཁྲོད་རྣམས་སུ་རྫུ་འཕྲུལ་དང་ལྡན་པའི་ཞིང་སྐྱོང་མང་
པོ་རོལ་པ། དུས་དང་དུས་སུ་དཔའ་བོ་དང་རྣལ་འབྱོར་མ་མཐའ་ཡས་པས་ཚོགས་
ཀྱི་འདུ་བ་ལ་ལོངས་སྤྱོད་ཅིང་སྐལ་བ་དང་ལྡན་པ་ལ་དངོས་གྲུབ་སྟེར་བ། ཁྱད་
པར་སྐྱབས་གཅིག་མ་ཧཱ་གུ་རུ་པདྨ་ཀ་ར་དང་། རྡོ་རྗེའི་སྐུ་བརྙེས་བི་མ་ལ་མི་ཏྲ་
སྟེ་འཆི་མེད་གྲུབ་པའི་རྒྱལ་པོ་རྣམ་གཉིས་དུས་བཟང་པོ་ལ་ཡེ་ཤེས་རྡོ་རྗེའི་གར་གྱིས་
བྱོན་ཅིང་སྒྲུབ་པ་པོ་རྗེས་སུ་འཛིན། དད་པ་ཅན་གྱི་རྒྱུད་བྱིན་གྱིས་བརླབ། ཚོགས་
འཁོར་སོགས་མཆོད་པའི་དམ་རྫས་བཞེས་ཏེ་བསོད་ནམས་ཀྱི་ཚོགས་རྫོགས་པར་
མཛད༑ སྔོན་དུས་སུ་རིག་འཛིན་གྲུབ་ཐོབ་ཐམས་ཅད་ཀྱི་འཁོར་ལོས་སྒྱུར་བ་
ཨོ་རྒྱན་ཆེན་པོ་པདྨ་ཐོད་ཕྲེང་རྩལ་ཡབ་ཡུམ་དང་། ལས་ཅན་གྱི་རྗེ་འབངས་བདུན་
ལ་སོགས་པས་ཞབས་ཀྱིས་གཅགས་ཤིང་སྒྲུབ་པའི་གནས་སུ་བྱིན་གྱིས་བརླབས།
236



ཟབ་གཏེར་ཆེ་ཕྲ་དུ་མ་སྦས་ཤིང་མཁའ་འགྲོ་ཆོས་སྐྱོང་ལ་གཉེར་དུ་བཞག ཕྱིས་
སུ་སློབ་དཔོན་ཆེན་པའི་རྒྱལ་ཚབ་དཔལ་ལྡན་བྱང་ཆུབ་གླིང་པ་ཉིད་ཕྱགས་ཕེབས་
ཏེ༑ ༑ནག་ཕྱོགས་ཀྱི་ཀླུ་བཙན་མ་རུངས་པ་རྣམས་དབྱིངས་སུ་བསྒྲལ། ས་ཕྱོགས་
ཐམས་ཅད་བྱིན་གྱིས་བརླབས་ཤིང་རྫུ་འཕྲུལ་གྱི་ཞབས་རྗེས་སྟོད་སྨད་བར་གསུམ་
དུ་བཞག་པ་ད་ལྟའང་མཇལ་རྒྱུ་ཡོད། རྗེ་དེ་ཉིད་ཀྱི་གདན་སའི་མཐིལ་དཔལ་སྤུངས་
སྒང་དུ་མཛད། མངའ་བདག་མར་པ་ལོ་ཙཱ་བ་ཆེན་པོ་བསམ་བཞིན་སྲིད་པ་བཟུང་
བ་སི་ཏུ་ཆོས་ཀྱི་འབྱུང་གནས་དང་། རྒྱལ་དབང་ཀརྨ་པ་ཞྭ་དམར་ནག་སོགས་
འཕགས་ཆེན་དུ་མས་ཀྱང་ཞབས་ཀྱིས་གཅགས་ཤིང་བྱིན་གྱིས་བརླབས། གནས་
མཆོག་དེའི་ཕྱོགས་མཚམས་རྣམས་སུ་ཆོས་ཀྱི་འཁོར་ལོའི་རྩ་མདའ་བརྒྱད་དུ་མཚོན་
པའི་སྒང་རྒྱུད། ཤར་ཕྱོགས་རྡོ་རྗེ་ཆེན་པོའི་རྩ་འདབ་ཡང་ཁྲོ་ཆགས་པའི་རི་རྒྱུད་
མཆོག་གི་རྟོགས་པ་སྐྱེ་བའི་གནས། ལྷོ་ཕྱོགས་རིན་ཆེན་ཅོད་པན་གྱི་རྩ་འདབ་གདན་
ས་ཆེན་པོ་དཔལ་སྤུངས་ཐུབ་བསྟན་ཆོས་འཁོར་གླིང་ཆགས་པའི་རི་རྒྱུད་ཡོན་ཏན་
གྱི་ཚོགས་རང་གི་རྒྱུད་ཚོད་དང་མཐུན་པར་འཕེལ་ཞིང་རྒྱས་པའི་གནས། ནུབ་
ཕྱོགས་པདྨ་ཆེན་པོའི་རྩ་མདབ་ར་ཆེན་སྒང་རྒྱུདཚེ་དབང་མཆོག་གི་དངོས་གྲུབ་འབྱུང་
བའི་གནས་སུ་ཚེ་དཔག་མེད་རང་བྱོན་ཀྱང་གསལ་བར་ཡོད། བྱང་ཕྱོགས་སྟོབས་
པོ་ཚེའི་རྩ་འདབ་དཔའ་འོག་ཕྱོགས་སུ་ཟུག་པའི་གདོང་རྒྱུད་དྲག་པོ་ཕྲིན་ལས་འགྲུབ་
པའི་གནས། །མཚམས་བཞིའི་རྩ་འདབ་རྣམས་ཀྱང་དེ་དག་གི་བར་ན་གྱེས་པའི་
237



ནས་ཡོད་པར་གསུངས། རྒྱས་པར་མཁྱེན་འདོད་ན་ཀོང་སྤྲུལ་བཀའ་འབུམ་ལ་
གཟིགས༑༑
༈ འཕྲིན་ལས་གནས་ཀྱི་གཙོ་བོ་ཀཿཐོག་རྡོ་རྗེ་གདན།
དེ་ཡང་འགྲོ་འདུལ་གསང་སྔགས་གླིང་པའི་གཏེར་ལུགས་ལས། སློབ་དཔོན་
ཆེན་པོས་མཚོ་རྒྱལ་ལ་བཀའ་སྩལ་པ། སྤྱིར་ན་ཕྱི་སྣོད་ཞིང་ཁམས་རང་
བཞིན་དང༔ ནང་བཅུད་སྐྱེ་འགྲོ་ལྷ་ཡི་རོལ་པ་ལས༔ ཞིང་ཁམས་ཡེ་གྲུབ་
གསར་དུ་བསྟན་མེད་ཀྱང༔ མ་རྟོགས་འགྲོ་བ་བློ་དམན་རྣམས་ཀྱི་དོན༔
ཞེས་སོགས་དང་། ཁྱད་པར་མདོ་ཁམས་ས་ཡི་ཐིག་ལེ་ཆེ༔ ཀཿཐོག་མི་
འགྱུར་འཁོར་ལོ་ལྔ་ལྡན་གནས༔ རྒྱ་གར་རྡོ་རྗེ་གདན་དང་བཀོད་པ་
མཚུངས༔ དབུས་ཀྱི་རི་བོ་ལྷུན་ཆགས་བརྗིད་དང་ལྡན༔ རྩེ་མོ་ཟླུམ་པོ་
ཀ་པཱ་ལ་དང་མཚུངས༔ དཔལ་ཆེན་ཆེ་མཆོག་ཁྲག་འཐུང་ཁྲོ་བོའི་གནས༔
ཞེས་སོགས་རྡོ་རྗེའི་ལུང་གིས་བསྔགས་པ་ལྟར། ས་ཡི་དཔྱད་གནམ་འཁོར་
ལོ་རྩིབས་བརྒྱད། སར་པདྨ་འདབ་བརྒྱད། ལོགས་ལ་བཀྲ་ཤིས་རྟགས་
བརྒྱད༑ རྒྱབ་རི་མཐོ་ལ་བརྗིད་ཆགས་པ་གདུགས་དཀར་ཕུབ་འདྲ་སོགས་
ས་ཡི་དཔྱད་ཕུན་སུམ་ཚོགས་པའི་གནས་དེར་སློབ་དཔོན་ཆེན་པོས་རབ་
གནས་ལན་བཅུ་གསུམ་མཛད། ཨོ་རྒྱན་རྗེ་འབངས་དང་བཅས་པའི་སྒྲུབ་
ཕུག་དང་། ཕྱག་ཞབས་ཀྱི་རྗེས་སོགས་ངོ་མཚར་བའི་རྟགས་དང་མཚནམ་
238



དུ་མས་ས་གཞི་ཐམས་ཅད་འོག་མིན་པདྨ་འོད་ཀྱི་ཕོ་བྲང་ལྟར་དངོས་སུ་
བྱིན་གྱིས་བརླབས། གནས་འདིར་སྔ་འགྱུར་རིག་པ་འཛིན་པའི་སྐྱེས་མཆོག་
མང་པོ་འཇའ་ལུས་འཕོ་ཆེན་དང་མཁའ་སྤྱོད་དུ་གྲུབ། རྒྱས་པར་མཁྱེན་
འདོད་ན་དཔལ་རྒྱལ་བ་ཀཿཐོག་པའི་ཆོས་འབྱུང་སོགས་ལས་ཤེས་པར་བྱའོ།།
༈ ཁམས་ཀྱི་གནས་ཆེན་ཉག་ལྷང་བྲག་ནོར་བུ་ཡང་རྩེར།
སངས་རྒྱས་གླིང་པའི་གནས་ཆེན་དཀར་ཆག་ཏུ། གངས་ཅན་ཞིང་ཁམས་གནས་
ཀུན་པདྨའི་ཚལཿ ལྷང་ལྷང་གནས་འདི་ཨུ་དུམ་ཝ་ར་བཞིན འདི་འདྲའི་གནས་
ཆེན་ཞིང་ཁམས་ལགས་པས་ན༔ ཐུགས་རྗེ་བྱིན་རླབས་ཤིན་ཏུ་ཆེ་བ་སཿ མཆོག་
ཐུན་གྲུབ་པ་བརྙེས་པའི་གནས་ཆེན་ཡིན །ཞེས་སོགས་དང་། རྗེ་འཇའ་ལུས་
པ་གྲུབ་ཆེན་པདྨ་བདུད་འདུལ་གྱི་ལུང་བྱང་ལས། ངོ་མཚར་ལྷོ་གླིང་གངས་ཅན་
ཤར་གྱི་ཕྱོགསཿ སྦས་ཡུལ་རོང་ཆེན་འབོ་རང་སྒང་གཉིས་པརཿ ཤེལ་བྲག་
དུང་མདོག་ནམ་མཁའི་དབྱིངས་སུ་ཟུག རལ་གྲི་བྲག་གམ་གནམ་རྫོང་བྲག་དཀར་
རམཿ ཁྱད་པར་ལྷང་ལྷང་ནོར་བུའི་ཡང་རྩེར་གྲགསཿ ཡེ་ཤེས་ལྷ་ཚོགས་བསམ་
གྱིས་མི་ཁྱབ་བཞུགསཿ རིག་གསུམ་མགོན་དང་སངས་རྒྱས་གཉིས་པ་སོགསཿ
རིག་འཛིན་གྲུབ་ཐོབ་གྲངས་མེད་བྱོན་པའི་གནསཿ གྲུབ་རྟགས་རྣམ་པ་སྣ་ཚོགས་
གྲངས་ལས་འདསཿ མཐོང་ཐོས་དྲན་རེག་ས་ལམ་ཡོན་ཏན་རྫོགསཿ འཇའ་
ལུས་མཁའ་སྤྱོད་ལ་སོགས་གྲུབ་པ་བརྙེསཿ ཞེས་སོགས་དམ་པ་རྣམས་ཀྱི་རྡོ་རྗེའི་
239



ལུང་གིས་བསྔགས་པ། སྔོན་བཅོམ་ལྡན་རིགས་གསུམ་མགོན་པོ་དང་། ཨོ་རྒྱན་
སློབ་དཔོན་ཆེན་པོ་པདྨ་འབྱུང་གནས་འཁོར་རིག་པ་འཛིན་པ་དང་མཁའ་འགྲོའི་
ཚོགས་བསམ་གྱིས་མི་ཁྱབ་པ་རྫུ་འཕྲུལ་གྱིས་གཤེགས་ནས་ཞབས་ཀྱིས་བཅགས་
ཤིང་བྱིན་གྱིས་རླབས་ཏེ། ཟབ་མོའི་གཏེར་ཁ་བསམ་གྱིས་མི་ཁྱབ་པར་སྦས་པའི་
གནས་འདིར་མཐའ་ནས་རི་བོ་དུ་མས་མཛེས་པར་བསྐོར་བའི་དབུས་ཀྱི་རི་བོསྨད་
རྣམས་བྲག་རི་དང་ནགས་ཚལ། བར་མཚམས་རྣམས་སུ་ནེའུ་སིང་ཡིད་དུ་འོང་
བ༈ རྩེ་མོར་བྲག་རི་ཤེལ་གྱི་རི་བོ་ལྟ་བུ་མཁའ་དབྱིངས་སུ་མངོན་པར་མཐོ་བ།
མཐོང་བ་ཙམ་གྱིས་ཡིད་ལ་དྭང་བ་འདྲེན་པ། སྐལ་ལྡན་མན་ངག་དང་ལྡན་པ་རྣམས་
གནས་འདིར་སླེབས་པ་ཙམ་གྱིས་བླ་མའི་བྱིན་རླབས་ཐུགས་ལ་འཕོས་ནས་རྟོགས་
པ་ངང་གིས་འཕེལ་བའི་ཞིང་། དེའི་གཡས་མདུན་རྒྱབ་སོགས་ལ་དབྱར་དུས་སྤངས་
ལྗོངས་རྣམས་སུ་མེ་ཏོག་སྣ་ཚོགས་རྣམ་པར་བཀྲ་ཞིང་དྲི་ཞིམ་ཕྱོགས་ཀུན་ཁྱབ་པའི་
དབུས་སུ། ཕྱོགས་མཐའ་ནས་ཕེབས་པའི་གནས་མཇལ་བ་རྣམས་ཀྱི་དམ་ཆོས་
སྔགས་ཀྱི་སྒྲ་དབྱངས་དྲི་ཞིམ་རླུང་དང་འགྲོགས་ཏེ། བྱ་དང་རི་དྭགས་སོགས་བག་
ཡོད་དུ་གནས་པའི་སྐྱེ་འགྲོ་དུ་མའི་རྒྱུད་ལ་ཐར་པའི་ས་བོན་ངངགིས་ཐེབས་པ། གནས་
དེའི་སྐོར་ལམ་ནང་མའི་ཤར་ཕྱོགས་ཀྱི་བྲག་རི་ཤེལ་གྱི་མཆོད་རྟེན་འདྲ་བའི་རྩ་བར།
མཁའ་འགྲོའི་གསང་ཕུག་གྲུབ་ཆེན་པདྨ་བདུད་འདུལ་ལོ་དགུའི་རིང་སྐུ་གསུམ་གྱི་
བཅུད་ལེན་ལ་བཞུགས་པའི་སྒྲུབ་ཕུག་རྣམ་གསུམ། གྲུབ་ཆེན་ཉིད་བཞུགས་སྐབས་
240



སུ་བྱ་གུང་མོ་དང་བྱིའུ་ཆུང་སོགས་ཀྱིས་དུག་རིགས་དང་མ་འདྲེས་པའི་མེ་ཏོག་སྣ་
ཚོགས་སྒྲུབ་ཁང་གི་སྒོར་ཕུལ་བ་དང་། རྐང་དྲུག་བུང་བས་གླུ་དབྱངས་སྒྲོགས་ཤིང་
རོ་མངར་གྱི་སྦྲང་རྩི་སྐུ་མདུན་རྫ་སྣོད་དུ་ཕུལ་བ་སོགས་བྱུང་འདུག ཡང་རྗེའི་གཏེར་
གྱི་ཞལ་བྱང་དུ། གནས་ཆེན་གཡས་ཕྱོགས་བྲག་རི་ཆེན་པོའི་བརྒྱུད༔
སེང་ཕྲུག་མ་ལ་རྩེད་འདྲའི་རྩ་བ་ནས༔ གཞུ་འདོམ་བཅོ་བརྒྱད་གཞལ་བའི་ནམ་
མཁའི་ཐད༔ ཟབ་མོའི་གསང་མཛོད་གཏེར་སྒོ་འོག་མ་ཡོད༔ མི་འགྱུར་བཀའ་
རྟགས་གཡུང་དྲུང་གཡས་འཁྱིལ་དང༔ བརྡ་ཡིག་ཧ་རི་ནི་སས་མཚན་པ་ཡོད༔
གཞུ་འདོམ་ཉེར་གཅིག་གཞལ་བའི་ནམ་མཁའི་ཐད༔ ཟབ་མོའི་གསང་མཛོད་
གཏེར་སྒོ་བར་མ་ཡོད༔ བཀའ་རྟགས་ལྕགས་སྡིགས་ཕུར་བུ་བཏབ་ཤུལ་དང༔བརྡ་
ཡིག་ཨཱ་དང་ཧཱུཾ་གིས་མཚན་པ་ཡོད༔ གཞུ་འདོམ་ཉེར་ལྔ་གཞལ་བའི་ནམ་མཁའི་
ཐད༔ ཟབ་མོའི་གསང་མཛོད་གཏེར་སྒོ་གོང་མ་ཡོད༔ མི་འགྱུར་བརྡ་རྟགས་
རྡོ་རྗེ་རྒྱ་གྲམ་དང༔ བརྡ་ཡིག་ཧྲི་དང་ཧཱུྃ་གིས་མཚན་པ་ཡོད༔ ཅེས་པ་ལྟར། གནས་
ཆེན་གཡས་ཕྱོགས་གྲུབ་ཆེན་བྲག་ངོས་སུ་ཐོགས་མེད་དུ་བྱོན་ནས། སྲུང་མ་རྣམས་
ལ་དམ་བསྒྲགས་མཛད་དེ་གཏེར་སྒོ་གོང་འོག་བར་གསུམ་ཞལ་ཕྱེས་ནས་སྐུ་གསུང་
ཐུགས་ཀྱི་ཟབ་གཏེར་མང་པོ་སྤྱན་དྲངས་པའི་རྗེས་དང་། མཁའ་འགྲོ་མ་རྣམས་
ཀྱིས་འཛམ་བུའི་ཆུ་གསེར་ཕུལ་བའི་ཤུལ་གྱི་སྟེང་ཕ་ཝང་དུང་ཀླང་འདྲ་བར་གྲུབ་
ཆེན་གྱི་ཕྱག་སོར་གྱིས་བྲིས་པའི་ཨ་ཡིག ནུབ་ཕྱོགས་ཀྱི་བྲག་ངོས་སུ་མཁའ་འགྲོ་
241



སྟག་གདོང་མའི་དབུ་ཐོད། དེའི་མདུན་ཕྱོགས་དུས་བཟང་རྣམས་སུ་མི་མིན་མཁའ་
འགྲོ་མ་རྣམས་ཀྱི་གར་གྱི་རྣམ་པར་རོལ་སའི་བྲོ་ར། རྗེའི་ཕྱག་ཞབས་ཀྱི་རྗེས་
སོགས་མཇལ་རྒྱུད་ཡོད། གནས་འདིར་གྲུབ་ཆེན་མཆོག་གི་སློབ་མ་གྲུབ་པ་བརྙེས་
པའི་རྡོ་རྗེ་སློབ་མ་བཅུ་གསུམ་དང་། གཏེར་ཆེན་ལས་རབས་གླིང་པ། ཆོས་རྗེ་
དམ་པ་མཁན་ཆེན་ཡིད་བཞིན་ནོར་བུ་མཆོག་དང་གང་གི་བུ་སློབ་སོགས་དམ་པ་མང་
པོའི་ཞབས་ཀྱིས་བཅགས་ཤིང་བྱིན་གྱིས་བརླབས་པར་མཛད། ཁོ་བོ་ཡང་གནས་
འདིར་ལོ་གསུམ་ཙམ་འདུག་པས་ད་ལྟར་གནས་ཀྱི་བཀོད་པ་རྣམས་ཡིད་ལ་འཆར་
བ་བཞིན་བྲིས།
༈ གཡུང་དྲུང་རྣམ་པར་བཀོད་པའི་གནས་མཆོག།
དེའང་ཆོས་རྒྱལ་སྡེ་དགེའི་མངའ་རིས་ཀྱི་ཤར་ཕྱོགས་སྨད་ཤོད་དང་འབྲེལ་བ་
གཏེར་ལུང་སྟོད་སྨད་བར་གསུམ་ལ་གནས་ཆེན་ཁྱད་པར་འཕགས་པ་གསུམ་དུ་
བཞུགས་པའི་ནང་ནས་སྟོད་ཕྱོགས་ལྷ་གཉན་ཆེན་པོ་གཙང་དཀར་དང་ཉེ་བའི་ལུང་
པ་དེར་སྔོན་གཡུང་དྲུང་བོན་གྱི་གྲུབ་ཐོབ་དུ་མ་བྱོན་ཏེ་བཞུགས་གནས་མཛད། དུས་
ཕྱིས་པདྨ་འོད་གསལ་མདོ་སྔགས་གླིང་པ་དང་། མཆོག་འགྱུར་བདེ་ཆེན་ཞིག་པོ་
གླིང་པ་ཡབ་སྲས་ཟུང་གིས་ཀློང་གསལ་སྤྲུལ་པའི་བརྡ་རིས་ལས་གནས་ཡིག་མདོ་
བྱང་གཏན་ལ་ཕབ། གཡུང་དྲུང་བསྟན་པའི་རྒྱལ་མཚན་གྱིས་གནས་ཞལ་གསར་
དུ་སྣང་བ་མཛད། བོན་གྱི་དམ་པ་དག་གིས་ཏ་ཟིག་འོལ་མོ་ལུང་རིང་ངམ་བྱང་ཕྱོགས་
242



ཤམབྷ་ལའི་བཀོད་པ་གཉིས་པ་མཐོང་ཐོས་དྲན་རེག་གི་འབྲེལ་བ་ཡོད་པ་རྣམས་གྲོལ་
བ་དྲུག་དང་ལྡན་པར་འདོད། མདོ་བྱང་མཐོང་གྲོལ་ཆེནམོ་ལས། འོལ་མོ་གླིང་
ཆེན་གྱི་བྱེ་བྲག་གཤེན་གྱི་བསྟན་པ་རྣམ་གསུམ་རྗེས་སུ་བཞག་པའི་གནས་རིག་འཛིན་
རྣམས་ཀྱིས་སེམས་ཅན་གྱི་དོན་དུ་སྤྱན་དྲངས་ཤིང་རི་བྲག་ཐམས་ཅད་མཆོད་རྟེན་
གྱི་རྣམ་པར་བཞུགས། གནས་འདི་ལ་འཇུག་པའི་སྒོ་བཞི་ནི། ཕྱོགས་བཞིའི་ལུང་
ཆེན་བཞི། གནས་ཀྱི་གཙོ་བོ་ལའང་གཡུང་དྲུང་རྣམ་བཀོད་དང་། དེ་བཞིན་དུ་
འཁོར་ལོ་རལ་གྲི་པདྨ་རིན་པོ་ཆེའི་བཀོད་པ་བཞི་མདུན་རྒྱབ་ཀྱི་ཚུལ་དུ་ཡོད། རི་
དེ་ལྔནི་བདེ་གཤེགས་རིགས་ལྔའི་ཕོ་བྲང་ཡིན་པས་རིགས་ལྔའི་ཞི་ཁྲོ་ལྷ་ཚོགས་འོད་
སྐུ་ཚོམ་བུ་ཤིགས་སེ་དང་། གནས་གཙོ་བོ་དེའི་རྒྱབ་ཕྱོགས་ཡེ་ཤེས་དཔའ་མོའི་
བླ་མཚོ་སོགས་ཡོད། གནས་འདི་ཡི་བྲག་རི་ཐམས་ཅད་མཆོད་རྟེན་གྱི་དབྱིབས་
དང༑ སྐུ་གཟུགས་དུ་མས་སྤྲས་པའི་རྣམ་པར་ཤིན་ཏུ་གསལ་ལ། གཙོ་བོའི་དབུ་
རྩེར་ཀུན་ཏུ་བཟང་པོ་མཉམ་བཞག་གི་ཕྱག་རྒྱ་ཅན། བང་རིམ་རྣམས་ལ་སངས་
རྒྱས་དང་སེམས་དཔའ། ཞི་ཁྲོའི་ལྷ་ཚོགས་ཀྱི་རྣམ་པར་གསལ་ལ། དབུ་རྩེ་གཤེན་
གསང་བ་འདུས་པའི་སྒྲུབ་ཕུག དབུ་རྩེའི་རྩ་བར་རིག་འཛིན་སྟོང་རྒྱུད་མཐུ་ཆེན་
སོགས་བོན་གྱི་མཁས་པ་མི་བཞིའི་ཚོགས་ཁང་ལ་བཀའ་རྟགས་ཀྱི་ཡིག་འབྲུས་སྤྲས་
པ༑ གཡས་ཕྱོགས་སུ་གཤེན་པོ་རྣམ་གསུམ་གྱི་སྒྲུབ་ཕུག གཡོན་གྱི་འདབ་ངོས་
སུ་རིག་འཛིན་ཟ་རོང་མེ་འབར་གྱི་སྒྲུབ་ཕུག་ལ་ཡིག་འབྲུ་དང་ཞབས་རྗེས་སོགས་
243



དུ་མ་ཡོད། མཆོད་རྟེན་སུམ་མདོའི་གཡས་ཕྱོགས་ཀྱི་མདུན་རི་སྟག་ཆེན་འགྱིང་
བ་ལྟ་བུ་ཁྲོ་རྒྱལ་སྟག་ལ་མེ་འབར་གྱི་བཞུགས་གནས། དེའི་གསང་ཕུག་དུ་བསོ་ཡིག་
རང་བྱོན། གཞན་ཡང་སྒྲུབ་ཕུག་དང་རང་བྱོན་དུ་མས་བརྒྱན་པར་གསུངས། གནས་
དེ་ནི་མདོ་བྱང་རྩ་བའི་དགོངས་པ་ལྟར་བོན་གནས་དུ་སྨོས་ཀྱང་། དོན་དུ་སངས་
རྒྱས་ཀྱི་ཐུགས་རྗེ་ལ་ཕྱོགས་རིས་མེད་ཅིང་རྒྱལ་བ་ཐམས་ཅད་ཡེ་ཤེས་ཀྱི་ཀློང་དུ་
གཅིག་ཅེས་གསུངས་པ་ལྟར། བན་དེ་རྣམས་ལ་བན་གནས་ཀྱི་མཆོག་ཡིན་ཏེ། དབུས་
ཀྱི་མཆོད་རྟེན་ལྔ་རྒྱལ་བ་རིགས་ལྔ་དང་ཞི་ཁྲོ་དམ་པ་རིགས་བརྒྱའི་ཕོ་བྲང་། ལུང་
ཆེན་བརྒྱད་ལཉེ་སྲས་བརྒྱད། ལུང་ཆེན་བཅུ་དྲུག་གི་ཕཝཾ་ལ་ཚེ་ལྷ་ཡབ་ཡུམ། མཐའི་
བྲག་རི་བཅུ་དྲུག་ལ་གནས་བརྟན་བཅུ་དྲུག བྲག་རི་སྟག་ཆེན་འགྱིང་འདྲ་གུ་རུ་
དྲག་པོའི་གནས། མེ་རི་མཆེད་འདྲ་འཇམ་དཔལ་གཤིན་རྗེ་གཤེད་དང་རྟ་མགྲིན་
གྱི་གནས་སོགས་ཡིན་པར་གསུངས། རྒྱས་པར་མཁྱེན་འདོད་ན་འཆི་མེད་བསྟན་
གཉིས་གཡུང་དྲུང་གླིང་པ་རྩལ་གྱིས་མཛད་པའི་གཡུང་དྲུང་རྣམ་པར་བཀོད་པའི་
གནས་མཆོག་ཆེན་པོའི་མདོ་བྱང་གསལ་བྱེད་སྙིང་པོ་བསྡུས་པ་ལས་མཁྱེན་པར་
244



༈ གསུང་གི་གནས་པདྨ་ཤེལ་གྱི་རི།
དེ་ཉིད་ལས། སྦས་པའི་གནས་མཆོག་པདྨཤེལ་གྱི་རི༔ ཞེས་གསུངས་པ། པདྨ་
ཤེལ་གྱི་རི་བོའི་དབུས་མ་ལྷུན་པོ་རྫར་འབོད་པ་འདི་ཉིད་ནི་རི་བོ་རིན་ཆེན་སྤུངས་
པ་ཞེས་བྱ་བ། ཕྱི་ལྟར་དུ་གཉན་ཆེན་གེར་མཚོའི་ཕོ་བྲང། ནང་ལྟར་དུ་བྱང་སེམས་
དང་ཉན་རང་དུ་མའི་བསྟི་གནས། གསང་བ་ལྟར་ན་བཅོམ་ལྡན་འདས་དཔལ་དེ་
རུ་ཀའི་ཕོ་བྲང་རྟེན་དང་བརྟེན་པར་བཅས་མངོན་སུམ་དུ་བཞུགས་པའི་རི་བོ་ལྷུན་
པོ་ལྟ་བུའི་ཚུལ་དུ་གནས་པ་ལ། ཕྱོགས་མཚམས་བརྒྱད་དུ་གནས་ཆེན་ཡང་དབེན་
དང་བཅས་པ་བརྟེན་ཅིང་བསྐོར་བ་མ་“ལ་གྱི་ཚོམ་བུའི་ཚུལ་དུ་བཞུགས་པ་ལས།
ལྷོ་ཕྱོགས་རིན་ཆེན་གླིང་གི་ཆ་ལས་ད་ལྟ་སླེ་ལུང་དུ་གྲགས་པ་འདི་ཉིད་ཀྱི་ཤར་དུ་
བལ་པོ་རི་སྨན་ལྷ་དྲང་སྲོང་གི་བསྟི་གནས། ལྷོར་གསལ་དྭངས་རི་བོ་ཆེ་དམ་པ་
རིགས་བརྒྱའི་ཕོ་བྲང་། ནུབ་ཏུ་ལྷ་ལུང་གི་ཕུར་མངོན་སྤྱོད་རོལ་པའི་ཕོ་བྲང་ལ་
ལག་དང་བཅས་པ། བྱང་དུ་གཤིན་རྗེ་འཆར་ཀའི་ཕོ་བྲང་། དེ་བཞིན་མཚམས་
བཞིར་གཙང་རིགས་ལྷའི་མདུན་ས་དང་། པདྨ་འོད་ཀྱི་གཞལ་ཡས། མ་ཚོགས་
མཁའ་འགྲོའི་བསྟི་གནས། དབང་ཕྱུག་ཆེན་པོའི་ཕོ་བྲང་ཚངས་པའི་བླ་མཚོ་དང་
བཅས་པ་ཡོད། ལྷོ་རི་རྣམ་ཐོས་སྲས་ཀྱི་རྣམ་པ་ཤིནཏུ་གསལ་བའི་ངོགས་འཇིགས་
བྱེད་རྔམ་པ་སྒྲ་སྒྲོག་གི་ཞལ་བརྙན་སྤྲེལ་གདོང་གི་རྣམ་པ། བྱང་ཕྱོགས་སྐུ་ལྷ་མཁའ་
རིའི་ཕོ་བྲང་དང་འབྲེལ་བར་རི་ངོགས་སུ་རྗེ་བཙུན་ཙོང་ཁ་པ་ཆེན་པོའི་སྣང་བརྙན།
245



སྟོད་ཀྱི་ཆར་འཕགས་པ་བྱམས་པ་སོགས་རང་བྱོན་དང་གསང་ཕུག་དུ་མས་བརྒྱན་
པ༑ དེ་ཡང་རིག་འཛིན་བཞད་པ་རྡོ་རྗེ་ལ་དག་སྣང་དུ་མཁའ་འགྲོ་མའི་འདི་ལྟར་
གསུངས་ཏེ། ཨེ་མ་ཧོ༔ དིའུ་རིན་ཆེན་སྤུངས་པ་ཞེས། །སྲིན་པོ་རི་ཡི་རྒྱུད་ལ་
ཡོད༑ །རིན་པོ་ཆེ་ཡི་རི་བོ་དེ། །རི་རབ་ལྷུན་པོ་དག་དང་མཚུངས། །ཕོ་བྲང་
བཀོད་པ་བསམ་མི་ཁྱབ། །ཕྱི་ནང་གསང་བ་རབ་འབྱམས་ཀྱི། །དཀྱིལ་འཁོར་
འཇའ་ལྟར་བཀྲ་བ་བཞུགས། །དེ་ལ་བརྟེན་པའི་དབེན་གནས་ནི། །གླིང་བཞི་གླིང་
ཕྲན་ལྟ་བུར་ཡོད། །ཚོམ་བུ་རྣམ་པར་སྣ་ཚོགས་བཀྲ། །ལྷོ་ཕྱོགས་རིན་ཆེན་གླིང་
གི་ཆ། །རྣམ་ཐོས་སྲས་པོས་རྟག་ཏུ་བསྲུང་། །དེ་ལ་བརྟེན་པའི་ཕོ་བྲང་ནི། ཤེལ་
མཁར་བྲག་ཅེས་བྱ་བ་ཡོད། །ཟངས་མདོག་དཔལ་གྱི་རི་བོའམ། །མ་ཆགས་
པདྨ་ཤེལ་རི་ཞེས། །ཨོ་རྒྱན་ཞིང་དང་ཁྱད་པར་མེད། ཞེས་སོགས་གསུངས་པ་
ལྟར༑ ཟངས་མདོག་དཔལ་གྱི་རི་བོ་དངོས་ཡིན་པའི་འདུ་ཤེས་དང་མ་བྲལ་བར་
བློ་སྣ་མོས་གུས་ཀྱིས་བསྒྱུར། ངོ་ཚ་དང་ཚུལ་འཆོས་སུ་མ་སོང་བའི་སྒོ་ནས་བརྟུལ་
ཞུགས་ཀྱི་སྤྱོད་པ་སྐྱོང་བའི་གནས་ཁྱད་པར་ཅན་ཡིན་ལ། རྒྱས་པར་ནི་བཞད་པ་
རྡོ་རྗེའི་གསུང་གནས་མཆོག་ཟངས་མདོག་དཔལ་རིའི་གནས་བཤད་ལས་མཁྱེན་
པར་ཞུ།།
246



༈ ཁྲོ་སྐྱབས་གནས་མཆོག་བདེ་ཆེན་གླིང་གི་བཀོད་པ།
དེ་ཡང་འདས་དང་མ་བྱོན་ད་ལྟའི་སངས་རྒྱས་རྣམས་ཀྱི་སྐུ་གཟུགས་དཔག་མེད་
བཞུགས་པའི་རི་རྒྱལ་དེའི་གཡས་ཕྱོགས་སུ་གཤིན་རྗེ་གནས་པའི་ཕུག་པ་ཟང་ཐལ་
གྱི་ནང་དུ་དམྱལ་ཁམས་བཅོ་བརྒྱད་རང་བྱུང་གིས་མངོན་པར་བཀྲ་བ་དང་། ཕྱག་
མཚན་སྣ་ཚོགས། སློབ་དཔོན་དྲི་མེད་བཤེས་གཉེན་གྱི་ཞལ་རྗེས། བཻ་རོ་དང་
གཡུ་སྒྲའི་ཕྱག་ཞབས་ཀྱི་རྗེས་མངོན་པར་གསལ་བ། གཡས་ཕྱོགས་ནས་རིམ་བཞིན་
བགྲོད་ཚེ་བྲག་དཀར་རྡོ་རྗེའི་རྫོང་དུ་དཔལ་གསང་བདག་ལག་ན་རྡོ་རྗེའི་སྐུ་བརྙན་
དང༑ རྗེ་འབངས་ཉི་ཤུ་རྩ་ལྔའི་སྒྲུབ་ཕུག སྟེང་ཕྱོགས་སུ་ཇོ་བོ་ཐུགས་རྗེ་ཆེན་
པོ་དང་། ཡིག་འབྲུ་རང་བྱོན། གཞན་ཡང་རི་བོ་དེ་ལ་འཕགས་པའི་སྒྲུབ་ཆུ་དང་
ཨོ་རྒྱན་ཆེན་པོའི་ཕྱག་ཞབས་ཁ་ཊམ་གྱི་རྗེས་སོགས་མངོན་པར་གསལ་ཞིང། རི་
བོ་དེའི་གཡས་ཕྱོགས་བྲག་རི་མཚོན་ཆ་གཟེངས་འདྲའི་ངོས་སུ་འཇམ་དཔལ་སྨྲ་
བའི་སེངྒེ་རང་བྱོན་དང་། གླིང་རྗེ་བདུད་འདུལ་གེ་སར་རྒྱལ་པོའི་རྫུ་འཕྲུལ་གྱི་བཀོད་
པ་སྣ་ཚོགས། སློབ་དཔོན་ཆེན་པོས་སྐུ་གསུངས་ཐུགས་དང་ཡོན་ཏན་འཕྲིན་ལས་
ཀྱི་རྟེན་རྣམས་ཕྱི་རབས་འགྲོ་བའི་དོན་དུ་རྒྱས་བཏབ་པ་བཅས་ཡོད་པར་གསུངས།
གནས་དེར་རྟེན་གྱི་གཙོ་བོ་ཁྲོ་སྐྱབས་ཐུགས་རྗེ་ཆེན་པོ་ནི། སློབ་དཔོན་ཆེན་པོ་ཐོན་
མི་སཾ་བྷོ་ཊས་འཕགས་ཡུལ་གྱི་མི་འཇིགས་རིན་ཆེན་བྱེ་མ་སྤུངས་པའི་གླིང་ནས་
སྤྱན་དྲངས། བློན་པོ་མགར་གྱིས་གནས་འདིར་གདན་དྲངས་ཏེ་ཕྱི་རབས་འགྲོ་
247



བའི་དོན་དུ་གཏེར་དུ་སྦས། རྗེས་སུ་བླ་མ་ཤེས་རབ་རྒྱལ་མཚན་གྱིས་གཏེར་
ནསབཞེངས་པ་འདྲ། དུས་ཚེས་དགེ་བའི་སྐབས་སོགས་ཞལ་མཛེས་ཤིང་གཞོན་
པའི་རྣམ་པ་ཅན་དང་། སྐབས་འགར་སྐུ་ལུས་ཉམས་ཤིང་ཅུང་ཟད་རིད་པའི་རྣམ་
པར་ཅན་སོགས་འཇིག་རྟེན་བདེ་སྡུག་གི་རྟགས་རྣམས་འབྱུང་། ༧ ཆོས་རྗེ་དམ་
པ་འཇིགས་མེད་ཕུན་ཚོགས་དང་། ༧ གུང་ཐང་བསྟན་པའི་སྒྲོན་མེ་སོགས་བསྟན་
འཛིན་གྱི་སྐྱེས་མཆོག་རྣམས་ཕེབས་སྐབས་བདུད་རྩི་བབ་པ་དང་དྲི་བཟང་འཐུལ་
བ་སོགས་ཀུན་གྱི་མཐུན་སྣང་དུ་གྲུབ་པ་བྱུང་བར་གསུངས།།
༈ མཚོ་སྙིང་མ་ཧཱ་དེ་ཝ།
མཚོ་དབུས་སུ་རི་བོ་ཆུང་ངུ་ལྗོན་ཤིང་དང་བྲག་རི་མཛེས་པ་དང་ལྡན་པ། བོད་ཀྱི་
རྣལ་འབྱོར་མ་མང་པོས་སྒོམ་སྒྲུབ་ལ་རྩེ་གཅིག་ཏུ་གཞོལ་བའི་དབེན་པའི་ཡོན་ཏན་
ཕུན་སུམ་ཚོགས་པ། སློབ་དཔོན་ཆེན་པོས་གནས་མཆོག་དེའི་གཉའགོང་བྲག་གི་
གནས་སྒོ་ཕྱེ་སྟེ་ས་གཞི་ཐམས་ཅད་བྱིན་གྱིས་བརླབས་པས་ཉམས་དང་རྟོགས་པ་
ཁྱད་པར་ཅན་ངང་གིས་འཁྲུངས་བའི་གནས་མཆོག་དེར། རིས་མེད་མཁས་གྲུབ་
དམ་པ་ཞབས་དཀར་ཚོགས་དྲུག་རང་གྲོལ་སོགས་དམ་པ་མང་པོའང་གནས་འདིར་
སྒྲུབ་པ་ལ་ཡུན་རིང་གཞོལ་ཏེ་ས་ལམ་གྱི་རྟོགས་པ་ཁྱད་པར་ཅན་འཁྲུངས། གནའ་
བོའི་ངག་རྒྱུན་ལ་མཚོ་སྙིང་མ་ཧཱ་དེ་ཝ་ཞེས་པའི་གནས་རི་འདི་རྒྱ་གར་གྱི་རི་བོ་མ་
ཧ་དེ་འི་མགོན་ཡིན་པ་དང་། མཚོ་འདི་འཕྱུར་སྐབས་སུ་སློབ་དཔོན་ཆེན་པོས་
248



སྤྲུལ་པས་འཕངས་ཏེ་མཚོ་འཕྱུར་བའི་བུ་ག་བཀག་པ་ཡིན་པའི་ལོ་རྒྱུས་རྒྱས་པར་
ཡོད༔ རི་བོ་མ་ཧཱ་དེ་ཝ་ནི་ད་ལྟར་རྒྱ་གར་དྷེ་ར་ཊན་གྱི་མེ་སོ་རིའི་རྩེ་མོ་ཡིན་པ་ཁོ་
བོ་རྒྱ་གར་ཐོག་མ་སླེབས་དུས་བོད་ཀྱི་བླ་རྒན་ཞིག་གིས་གསུངས་ཀྱང་སྒྲུབ་བྱེད་གང་
ཡོད་མ་ཤེས།། འོན་ཀྱང་མཚོ་སྙིང་མ་ཧཱ་དེ་ཝ་ནི་དབེན་པའི་ཡོན་ཏན་མ་ཚང་བ་
མེད་པས་ཉམས་ལེན་ལ་བརྩོན་པར་འདོད་པ་རྣམས་གནས་དེ་བཞུགས་ན་ཉོན་མོངས་
ངངགིས་ཆུང་བ་དང་རྣམ་རྟོག་ངང་གིས་ཞི་བའི་གནས་ཞིག་ཡིན་པར་གོར་མ་ཆགས་
སོ༑༑
༈ མདོད་སྨད་བྲག་དཀར་སྤྲེལ་རྫོང་།
དེ་ཡང་དཔལ་འཁོར་ལོ་སྡོམ་པ་དང་འཕགས་མཆོག་འཇིག་རྟེན་དབང་ཕྱུག་གི་རྟེན་
དང་བརྟེན་པའི་དཀྱིལ་འཁོར་ལྷུན་གྱིས་གྲུབ་པའི་གནས་མཆོག་གྲུབ་བརྙེས་རིག་
པ་འཛིན་པ་རྣམས་ཀྱི་བྱིན་གྱིས་བརླབས་པའི་རྫོང་ཆེན་བཞི་སྟེ། ཨ་ཆུང་གནམ་
རྫོང༑ ཕུ་ལ་ཡང་རྫོང་། ཤཱ་བ་རི་རྫོང་།བྲག་དཀར་སྤྲེལ་རྫོང་བཅས་རྫོང་ཆེན་
བཞིའི་ནང་ཚན་བྲག་དཀར་སྤྲེལ་རྫོང་དུ་བསྟན་པ་སྔ་དར་གྱི་སྐབས་སུ་སློབ་དཔོན་
ཆེན་པོ་པདྨ་འབྱུང་གནས་རྫུ་འཕྲུལ་གྱིས་བྱོན་ཏེ་ལས་དང་སྐལ་བ་ལྡན་པ་རྣམས་
ལ་སྒྲུབ་པའི་གནས་སུ་བྱིན་གྱིས་བརླབས། བསྟན་པ་ཕྱི་དར་གྱི་སྐབས་སུ་
འབྲི་གུང་འཇིག་རྟེན་མགོན་པོ་དང་། མ་གཅིག་ལབ་ཀྱི་སྒྲོན་མ། ས་པཎ་ཀུན་
249



དགའ་རྒྱལ་མཚན། འཇམ་མགོན་ཆོས་ཀྱི་རྒྱལ་པོ་རྗེ་རྩོང་ཁ་བ་ཆེན་པོ། ཀུན་
གཟིགས་ཕྱག་ན་པདྨོ་རྒྱལ་དབང་བློ་བཟང་རྒྱ་མཚོ། མཁས་གྲུབ་ཆེན་པོ་ཡབ་རྗེ་
ཤར་སྐལ་ལྡན་རྒྱ་མཚོ། རིས་མེད་བསྟན་པའི་མཛེས་རྒྱན་ཞབས་དཀར་ཚོགས་
དྲུག་རང་གྲོལ་སོགས་རིས་མེད་མཁས་གྲུབ་མང་པོའི་ཞབས་ཀྱིས་བཅག་ཏེ་སྒྲུབ་
པའི་རྒྱལ་མཚན་བཙུགས་པའི་གནས་མཆོག་དེའི་གནས་སྒོའི་སྟེང་དུ་ཇོ་བོ་བཅུ་གཅིག་
ཞལ་དང་། སློབ་དཔོན་ཆེན་པོ་པདྨ་འབྱུང་གནས། བདུད་རྩི་འཁྱིལ་བ། ཁྲོ་བོ་
མི་གཡོ་བ་སོགས་དང་། ཟུར་གྱི་བྲག་ངོས་སུ་ཡང་ཚེ་དཔག་མེད་སོགས་ཀྱི་སྐུ་བརྙན་
རང་བྱུང་དང་། སྒོ་ངོས་ལ་མར་པ་ལོ་ཙཱ་བ་དང་། དམ་པ་སངས་རྒྱས་སོགས་
ཀྱི་སྐུ་བརྙན་གསལ་པོ། སྒོ་འགྲམ་རྣམས་སུ་སློབ་དཔོན་ཆེན་པོའི་ཞབས་རྗེས་སོགས་
རང་བྱོན་མང་དུ་ཡོད་པར་གསུངས། གཞན་ཡང་གནས་དེར་སིདྷི་སོགས་གཟུངས་
སྔགས་དང་། བདེ་གཤེགས་བརྒྱད་དང་། གསང་འདུས། བདེ་མཆོག ཀྱི་རྡོར།
འཇིགས་བྱེད་སོགས་རྒྱུད་སྡེའི་བཞིའི་དཀྱིལ་འཁོར་རང་བྱུང་སོགས་ངོ་མཚར་
ཅན་བརྗོད་པར་དཀའ་བ་ཞིག་མཇལ་རྒྱུ་ཡོད་པར་གསུངས། དེ་བཞིན་སློབ་དཔོན་
ཆེན་པོའི་ལྷུང་བཟེད་ལ་རྒྱ་ཡིག་རང་བྱོན་དུ་དོད་པ། བསྐལ་བ་ཡར་དར་ལ་ལྷུང་
བཟེད་ཁ་ཡར་འཁོར་བ་དང་། བར་དར་ལ་ཟུར་ལ་འཁོར་བ། བསྐལ་པ་སྙིགས་
མལ་ཁ་སྦུབ་ནས་ཡོད་པ། དེ་ལ་བརྟགས་ནས་དུས་ཀྱི་འགྱུར་རིམ་ཤེས་པར་གསུངས།
གནས་འདིའི་ལོ་རྒྱུས་ལས་ཁྱད་དུ་འཕགས་པའི་རང་བྱུང་གི་མཚན་མ་སོགས་མང་
250



པོ་ཞིག་གསུངས་བ་རྣམས་ཕྱོགས་གང་དུ་ཡོད་པའི་གསལ་ཁ་ཞིག་ངེས་བརྙེད་མ་བྱུང་
བས་རེ་ཞིག་མཚམ་འདི་ནས་རྫོགས་པར་བྱ་བ་ལགས་སོ།། །།
གངས་ལྗོངས་རིས་མེད་ཆོས་ཀྱི་གྲོང་ཁྱེར།
བསིལ་ལྡན་ཁ་བ་ཅན་གྱི་ཤར་ཕྱོགས་མདོ་ཁམས་ས་ཡི་ལྟེ་བ་གསེར་ལྗོངས་བླ་མ་
རུང་ཆོས་ཀྱི་འབྱུང་གནས་འཕགས་ཡུལ་ན་ལེན་དང་གཉིས་སུ་མ་མཆིས་པ།
རིས་མེད་མཁས་གྲུབ་ཀྱི་ཚང་ཆེན་བརྡོལཏེ་གྲགས་སྙན་གྱི་བ་དན་དཀར་པོ་ས་གསུམ་
ན་གཡོ་བ་གང་འདིའི་ངོ་སྤྲོད་རགས་རིམ་ཙམ་ཞུ་བ་ལ། དེ་ཡང་རིགས་བདག་
མཚུངས་མེད་ཆོས་རྗེ་ཡིད་བཞིན་ནོར་བུ་འཇིགས་མེད་ཕུན་ཚོགས་འབྱུང་གནས་
དཔལ་བཟང་པོ་མཆོག་གི་བླ་ན་མེད་པའི་ཐུགས་རྗེའི་བདག་རྐྱེན་ལས་བྱུང་བ་ཡིན་
ཞིང༑ ཆོས་གླིང་ཆེན་པོ་འདི་ལ་ཆོས་སྡེ་ཁག་བཞི་སྟེ། ༡ ལྔ་རིག་ནང་བསྟན་
སློབ་གླིང་། ༢་པདྨ་མཁའ་འགྲོའི་འདུ་གླིང་། ༣་ བདུད་ལས་རྣམ་རྒྱལ་གླིང་། ༤
ལེགས་ཚོགས་ཆར་འབེབས་གླིང་བཅས་ལས། དང་པོ་བཙུན་པའི་གླིང་། གཉིས་
པ་བཙུན་མའི་གླིང་། གསུམ་པ་རྒྱལ་སྤྱིའི་ཆོས་གླིང་། བཞི་པ་དགེ་བསྙེན་གྱི་གླིངབཅས་
ལས༑ དང་པོ་ལའང་དཔའ་བོའི་གླིང་ལྔ་སྟེ། ཤར་དུ་མངོན་པར་དགའ་བའི་ཞིང་
ཁམས་མཚོན་བྱེད་ཉེས་ཚོགས་རང་གྲོལ་གླིང་། ལྷོ་རུ་རིན་ཆེན་བརྩེགས་པའི་ཞིང་
ཁམས་མཚོན་བྱེད་འདོད་དགུ་ཀུན་འབྱུང་གླིང་། ནུབ་ཏུ་པདྨོ་བཀོད་པའི་ཞིང་ཁམས་
251



མཚོན་བྱེད་སྣང་སེམས་དབང་སྡུད་གླིང་
། བྱང་དུ་ལས་རབ་རྫོགས་པའི་ཞིང་ཁམས་
མཚོན་བྱེད་ཉེས་ཚོགས་རང་གྲོལ་གླིང་། དབུས་སུ་གཡོ་བ་མེད་པའི་ཞིང་
ཁམས་མཚོན་བྱེད་དོན་གཉིས་ལྷུན་གྲུབ་གླིང་བཅས་གླིང་ཆེན་བཞི་དང་། དབུས་
སུ་ནང་བསྟན་སློབ་ཁང་ཆེ་མོ་བཅས་སོ། གཉིས་པ་ལའང་། སྟེང་དུ་ཆོས་སྐུའི་
ཞིང་ཁམས་མཚོན་པའི་ལྷན་སྐྱེས་ཆོས་སྐུའི་གླིང་། བར་དུ་ལོངས་སྐུའི་ཞིང་ཁམས་
མཚོན་བྱེད་སྔགས་སྐྱེས་ལོངས་སྐུའི་གླིང་། འོག་ཏུ་སྤྲུལ་སྐུའི་ཞིང་ཁམས་མཚོན་
བྱེད་ཞིང་སྐྱེས་སྤྲུལ་སྐུའི་གླིང་བཅས་གླིང་ཆེན་གསུམ་ལ་ནང་གསེས་ཡུལ་ཉི་ཤུ་རྩ་
བཞི་མཚོན་བྱེད་དུ་གླིང་ཕྲན་བརྒྱད་རེར་ཕྱེ་སྟེ་ཁྱོན་གླིང་ཕྲན་ཉེར་བཞི་ཡོད་ལ། དབུས་
སུ་མཁའ་འགྲོའི་ཚོགས་ཁང་ཆེན་མོ་རང་བྱུང་རྒྱུ་མ་ཐ་ལའི་ཕོ་བྲང་བཅས་སོ། སྟེང་
དུ་སྒྱུ་འཕྲུལ་ཞི་ཁྲོའི་ལྷ་ཁང་མཐོང་བ་རང་གྲོལ་ལ་སྒྲུབ་བརྒྱུད་ཤིང་རྟ་བརྒྱད་ཀྱི་གཙུག་
ལག་ཁང་དང་རྟེན་གསུམ་བྱིན་ཅན་གྱིས་བརྒྱན་པ། ཆོས་སྡེ་ཆེན་པོའི་དབུས་སུ་
ཆོས་སྡེ་ཁག་བཞིའི་ཚོགས་ཁང་ཁྲི་ཤོང་ཀུན་དགའ་ར་བ་བཅས་གླིང་འདིའི་བཀོད་
པ་རགས་རིམ་ཙམ་ཡིན་ལ། ཆོས་གླིང་འདིར་འདུལ་བའི་གནང་བཀག་ལ་མིག་
འབྲས་བཞིན་སྲུང་བའི་དགེ་འདུན་སྡེ་ལྔ་པོ་ཁྲི་གཉིས་མ་ཟིན་ཙམ་གཉུག་མར་གནས་
ཏེ༑ མདོ་སྔགས་ཀྱི་གཞུང་ཀུན་ལ་ཁ་ཁྱེར་དང་གོ་ལོ་ཙམ་དུ་མ་སོང་བར། ཐོས་
པས་གོ་བ་བསྐྱེད། བསམ་པས་སྒྲོ་འདོགས་བཅད། སྒོམ་པས་ཉམས་སུ་ལེན་པ་
སྟེ་གཞུང་ལུགས་རབ་འབྱམས་གདམས་ངག་གནད་གཅིག་ཏུ་བཟུང་ཞིང་། ཕན་
252



བདེ་ཀུན་གྱི་རྩ་ལག་རྒྱལ་བསྟན་རིན་པོ་ཆེ་དུས་ཀྱི་མཐའ་འདིར་ཡང་བླ་ནས་བླ་རུ་
བཏེགས་པའི་མཛད་ཕྲིན་གྱི་འོད་སྣང་དཀར་པོའི་སྲིད་པའི་སྨག་རིམ་དྲུང་ནས་ཕྱུང་
བ་ལ་ཆེས་ངོ་མཚར་ཆེ་ཞིང་། རིས་མེད་མཁས་གྲུབ་ཡོངས་ཀྱི་གདམས་པ་གཅིག་
ཏུ་འཁྱིལ་བའི་ཆོས་སྡེ་ཆེནཔོ་འདི་ལྟ་བུ་ཞིག་བོད་གངས་ཅན་གྱི་ཞིང་དུ་སྔོན་བྱུང་
མི་འདུག་ལ། རང་རེ་གངས་ཅན་པའི་བརྟན་གཡོ་ཀུན་གྱི་ཕན་བདེའི་གཞི་རྩ་
དམ་པ་གཅིག་པུ་ཆོས་གླིང་ཆེན་པོ་འདིའི་རྟེན་དང་བརྟེན་པ་ཡིན་མིན་ནི་རྣམ་དཔྱོད་
དང་ལྡན་པ་རྣམས་ཀྱིས་ཆོས་གླིང་འདིར་ལན་གཅིག་ཞུགས་ཏེ་ཞིབ་འཇུག་ཅིག་གནང་
དང་གསལ་བ་ལས། ཞིབ་པར་སྨོས་མི་ལང་ཞིང་ཁྱེད་ཉིད་ཡིད་ཆེས་པ་ཡང་དཀའ་
བས་དེ་ཙམ་མོ། ཞེས་པ་འདི་མེ་སོར་སྔ་འགྱུར་མཐོ་སློབ་ཁང་ནས་ཆོས་ཀྱི་མཆེད་
པོ་སྡེ་དགེ་བསོད་ནམས་རྒྱལ་མཚན་ནས་གནང་བ་བཞིན་ཅུང་ཟད་ཕྲིན་སྣོན་བགྱིས་
ཏེ་བཀོད་པ་ལགས།།
253



༈ རྒྱ་ནག་གི་ནང་པའི་གནས་རི་རྩ་ཆེན་བཞི་ལས།
༡ དང་པོ་ཨུ་ཐའི་ཧྲན་ཏེ་རྒྱ་ནག་རི་བོ་རྩ་ལྔའམ་རི་བོ་དྭངས་བསིལ་ཞུ་བནི། ཧྲན་
ཞི་ཞིང་ཆེན་ཨུ་ཐའི་རྫོང་གི་ཤར་བྱང་དུ་ཡོད། དེ་ཡང་འཛམ་བུ་གླིང་འདིར་བྱིན་
རླབས་ཅན་གྱི་གནས་ཁྱད་དུ་འཕགས་པ་ལྔ་སྟེ། དབུས་སུ་རྒྱ་གར་རྡོ་རྗེ་གདན། ཤར་
དུ་རྒྱ་ནག་རི་བོ་རྩེ་ལྔ། ལྷོ་རུ་རི་བོ་པོ་ཏ་ལ། ནུབ་ཏུ་མཁའ་འགྲོའི་གནས་ཨོ་ཌི་
ཡ་ན། བྱང་དུ་རིགས་ལྡན་གྱི་གནས་ཤམ་བྷ་ལ་བཅས་སོ། སྐབས་འདིར་འཕགས་
པ་འཇམ་དཔལ་དབྱངས་ཀྱི་གནས་རི་བོདྭངས་བསིལ་ལམ་རི་བོ་རྩེ་ལྔ་དེ་ནི། འཇམ་
དཔལ་རྩ་རྒྱུད་སོགས་ལས་འཕགས་པ་འཇམ་དཔལ་བཞུགས་པའི་གནས་ཡིན་པར་
ཡོངས་སུ་གྲགས་ལ། སྔ་ཕྱིར་མཁས་གྲུབ་མང་པོ་ཟམ་མ་ཆད་པར་བྱོན་ཞིང་།
ཁྱད་པར་དུ་རིས་མེད་བསྟན་པ་ཡོངས་ཀྱི་གསལ་བྱེད་དོན་གྱི་སླད་དུ་མཚན་ནས་
སྨོས་ན། ཆོས་རྗེ་དམ་པ་མཁན་ཆེན་ཡིད་བཞིན་ནོར་བུ་ ༧ འཇིགས་མེད་ཕུན་
ཚོགས་འབྱུང་གནས་དཔལ་བཟང་པོ་སྟོན་འཁོར་ཁྲི་ལྷག་ཞིག་གནས་དེར་ཕེབས་
ནས༑ ཕྱག་མཆོད་དང་སྨོན་ལམ་བཏབ་སྟེ། བསྟན་འགྲོའི་རྒུད་པ་རྨང་ནས་གསོས་
ཕྱིར་བྱང་ཆུབ་སེམས་ཀྱི་སྡོམ་པ་ལེན་པ་སོགས་མཛད་པའི་ལོ་རྒྱུས་གསལ་བས།
མདོ་སྡེ་དུ་མ་ནས་ལུང་གིས་ཟིན་པའི་གནས་ཡིན་མིན་ལ་དོགས་པ་ཙམ་ཡང་མི་དགོས་
ལ༑ གཙུག་ལག་རྩིས་ཀྱི་འབྱུངགནས་ཀྱང་དེར་ཡིན་ཏེ། པདྨ་བཀའ་ཐང་ལས།
འཕགས་པ་སྤྱན་རས་གཟིགས་ཀྱིས་ལུང་བསྟན་པ་བཞིན་སློབ་དཔོན་པདྨ་འབྱུང་གནས་
254



དེ་ཉིད་ལྷའི་བུ་ཚངས་པ་གདོང་བཞིར་སྤྲུལ་ཏེ་འཕགས་པ་འཇམ་དཔལ་གྱི་དྲུང་དུ་
ཕྱིན་ནས་གསོལ་བ་བཏབ་པས། འཕགས་པ་འཇམ་དཔལ་གྱིས་གཏེར་ནས་ཕྱུང་
ཏེ་རྩིས་ཀྱི་སྒོ་མོ་བརྒྱད་ཁྲི་བཞི་སྟོང་བཤད། སློབ་དཔོན་ཆེན་པོས། གསོན་རྩིས་
དང༑ གཤིན་རྩིས། བག་རྩིས། ས་དཔྱད་རིན་ཆེན་སྤུངས་པ་། ཚངས་པ་བཞི་
འདུས་བཅས་མཛད། ཅེས་གསུངས། གནས་དེའི་བཀོད་པ་ནི། རྒྱ་ནག་ལུགས་
ཀྱི་རྒྱང་གྲགས་ལྔ་བརྒྱ་ལྷག་ཙམ་གྱི་རྒྱ་ཁྱོན་དང་བཅས་པའི་རྨང་གཞི་དཔང་མཐོ་བའི་
སྟེང་དུ་རི་བོ་རྩེ་ལྔ་གྱེས་པའི་ཚུལ་དུ་ཡོད། ནུབ་དབུས་བྱང་ཤར་གྱི་རིའི་རྩེ་མོ་བཞི་
ཕྲེང་བསྒྲིགས་དང་ལྷོ་རིནི་གཡས་ལོགས་ཀྱི་མདུན་ངོས་སུ་ཅུང་ཟད་རྒྱང་ཙམ་ན་
ཡོད་དོ། །དེ་ཡང་དབུས་རི་འཇམ་དཔལ་སྐུའི་གནས་དང་། ཤར་རི་ཐུགས་དང་
། ལྷོ་རི་ཡོན་ཏན་དང་། ནུབ་རི་གསུང་། བྱང་རི་འཕྲིན་ལས་ཀྱི་གནས་སུ་གསུངས།
དབུས་རིནི་མཐོ་ཚད་རྒྱང་གྲགས་སོ་དགུ་ཡོད་ཅིང་རྩེ་མོ་སྙོམས་ལ་མཚར་སྡུག་ལྷུན་
པོའི་སྤོ་ཞེས་གྲགས། དེ་ལ་བྱིན་རླབས་ཅན་གྱི་གནས་ཉེར་བརྒྱད་ཡོད། རིའི་
པང་ན་ཡོད་པའིབྱ་རྒོད་ཕུང་པོའི་རི་ཞེས་པ་དེ་ནི་དགྲ་བཅོམ་པ་མ་ཏང་ཀི་པས་རྒྱ་གར་
བྱ་རྒོད་ཕུང་པོ་རི་དང་མཚུངས་པར་གསུངས་པ་དེ་ཡིན། དེའི་ནུབ་ངོས་ན་བདུད་
རྩི་ཆུ་ཀླུང་ཞེས་བྱ་བ་དང་། དེའི་མདུན་ན་ཆོས་རྒྱལ་མྱ་ངན་མེད་ཀྱིས་བཞེངས་
པའི་དེ་བཞིན་གཤེགས་པའི་རིང་བསྲེལ་ཅན་གྱི་མཆོད་རྟེན་ཡོད། དེའི་ནུབ་ངོས་
ན་ཐུབ་པའི་ཞབས་རྗེས་གཅིག་ཡོད། མཆོད་རྟེན་ཆེན་པོའི་ཤར་ཕྱོགས་ན་འཇམ་
255



དཔལ་གྱི་དབུ་སྐྲའི་མཆོད་རྟེན་དང་། ནུབ་ཕྱོགས་ན་ཤེར་ཕྱིན་ཆུ་མིག་དང་། མདུན་
ངོས་ན་མེ་ཏོག་སྣ་ཚོགས་པའི་ཚལ་བཅས་ཡོད། གཞན་ཡང་རྫིང་བུ་དང་མེ་ཏོག་
སོགས་བྱིན་ཅན་དུ་མ་ཡོད་པར་གསུངས་སོ།།
ཤར་རིནི་མཐོ་ཚད་རྒྱང་གྲགས་སོ་བརྒྱད་དང་རྩེ་མོ་གསེར་ཉའི་རྒྱབ་ཀྱི་རྣམ་པ་ལྟ་
བུར་གནས། རིའི་རྩེ་མོ་ནས་བལྟས་སྐབས་རྒྱ་མཚོ་མཐོང་བས་རིའི་མིང་ལ་རྒྱ་
མཚོ་མཐོང་བའི་སྤོ་ཞེས་བརྗོད། རི་དེ་ལ་བྱིན་རླབས་ཅན་གྱི་གནས་བཅུ་བཞི་ཡོད་
པགསུངས། ཤར་ངོས་ན་གསང་བདག་དང་རྗེ་བཙུན་འཇམ་དཔལ་བགྲོ་གླེང་མཛད་
པའི་གནས་སྲེད་མེད་བུའི་ཕུག་ནང་དུ་རླུང་རེག་བྱ་རྩུབ་ཅིང་གྲང་ངད་ཆེ་བས་དབྱར་
གཞུང་ལའང་ཆབ་རོམ་མི་ཞུ་བར་གནས། རིའི་རྩེ་མོར་ཚགས་ཞྭའི་མཆོད་རྟེན་
ཞེས་པ་སུང་གུར་གྱི་བློན་པོ་ཞིག་དང་། ཚི་ཧཱ་ཏཱ་ཤི་ཟེར་བའི་སློབ་དཔོན་ཆེན་པོ་
གཉིས་ཀྱི་མཐོང་སྣང་ལ་ཚགས་ཞྭ་གྱོན་པའི་བཙུན་པ་མི་འདྲ་བ་ཞིག་གང་ནས་འོང་
ཆ་མེད་པར་འདིར་སླེབས་ནས་ཚགས་ཞྭ་བོར་ཏེ་སྲེད་མེད་ཀྱི་བུའི་ཕུག་པར་ཐལ་
གྱིས་ཞུགས་པ་མཐོང་བས་རྗེ་བཙུན་གྱི་སྤྲུལ་པར་ཤེས། ཚགས་ཞུ་བླངས་ཏེ་ནང་
གཞུག་ལ་བཅུག་པའི་མཆོད་རྟེན་བརྩིགས་པར་བཤད། རིའི་ནུབ་ཕྱོགས་ན་སྡོང་
པོ་བཀོད་པའི་སྦུག་དང་། རིའི་བྱང་ཤར་ན་འབྲས་བུའི་ཚལ་ཞེས་པ། དེ་ཡང་
ཝེའི་གུར་གུར་ཕྱི་མའི་དུས་ཀྱི་མདུན་ན་འདོན་གྱི་ནང་མི་ཞིག་གིས་ཤ་བ་དཀར་པོ
ཞིག་མཐོང་བ་བདས་ཏེ་དེར་སླེབས་པ་ན་ཨག་ཚོམ་དཀར་པོ་ཅན་གྱི་རྒན་པོ་འཁར་
256



བར་བརྟེན་པ་ཞིག་ཁང་བཟང་གི་སྒོ་འགྲམ་ན་འགྲེང་བཞིན་པས། ཁྱེད་ཀྱིས་ཤིང་
ཐོག་ཟོ་ཞིག་དང་འགྲངས་པར་འགྱུར་རོ་ཞེས་གདམས་པའི་སྣང་བ་བྱུང་། སླར་
བཙལ་བས་རྒན་པོ་ཁང་བཟང་ཤ་བ་དང་བཅས་མི་སྣང་བར་འགྱུར་བའི་གནས་སུ་
གསུངས༑ ཡང་རིའི་བྱང་ཕྱོགས་སུ་རྒྱལ་པོ་ལྔའི་མཁར་ཞེས་པ་གཅིག་ཀྱང་ཡོད།
དེ་དང་འདབ་ཆགས་པ་ནལྷའི་མཁར་ཞེས་པ་བར་སྣང་སྤྲིན་གྱི་གསེབ་ཏུ་ལྷའི་གཞལ་
མེད་ཁང་གི་རྣམ་པ་མཐོང་མ་ཐག་འཇིག་རྟེན་གྱི་འཕྲུལ་སྣང་ཟད་པར་འགྱུར་བ་ཞིག་
དང་༑ རིའི་རྒྱབ་ཕྱོགས་རྒྱང་གྲགས་གཅིག་གི་ས་ན་སྤྱན་རས་གཟིགས་ཀྱི་བཞུགས་
ཁྲི༑ གཞན་ཡང་གཞོན་ནུ་ནོར་བཟང་དང་འཕགས་པ་འཇམ་དཔལ་བགྲོ་བ་མཛད་
པའི་གནས་ནོར་བཟང་ཕུག ལྷོ་ནུབ་མཚམས་ན་དད་ལྡན་དུ་མས་གནམ་སྟོང་
ལ་ཟླ་བ་གསལ་བར་མཐོང་བའི་རྫིང་བུ་སོགས་ཡ་མཚན་གྱི་བཀོད་པ་བསམ་བརྗོད་
ལས་འདས་པ་ཡོད་པར་གསུངས།།
ལྷོ་རི་ནི་མཐོ་ཚད་རྒྱང་གྲགས་སོ་བདུན་རྩེ་མོ་གཞོང་པ་ཁ་སྦུབ་པའི་ཚུལ་དུ་ཡོད། །
དེ་ལ་མདོག་བཟང་བཀྲ་བའི་སྤོའམ་དྲང་སྲོང་མེ་ཏོག་གི་རི་ཞེས་ཀྱང་བྱ། འདི་ལ་
བྱིན་རླབས་ཅན་གྱི་གནས་ཉི་ཤུ་རྩ་གཅིག་ཡོད་པར་གསུངས། རི་དེའི་སྡེབས་སུ་
ཀུན་བཟང་མཆོད་རྟེན། ལྷོ་ངོས་རྒྱང་གྲགས་གཉིས་ཙམ་ན་ལྷོ་རི་རྙིང་པ་དེ་ཡོད།
རིའི་མདུན་ཞོལ་དུ་རྡོའི་རུས་སྦལ་ཞེས་བྱ་བའི་རུས་སྦལ་གྱི་དབྱིབས་ཅན་སྤྲུལ་པའི་
རྡོ་ཞིག་ཡོད། རིའི་ཤར་ལྷོའི་མདུན་ཞོལ་ན་ཀླུ་དཀར་པོའི་མཚོ་ཞེས་པ་མཚོ་ཆུང་
257



ངུ་ཞིག་ཡོད། རིའི་ཤར་ངོས་ཀྱི་རྒྱང་གྲགས་ཉི་ཤུའི་ས་ན་མདའ་བཙུགས་སྒང་
ཞེས་བྱ་བ། སྔོན་སུང་གུར་གྱི་རྒྱལ་པོས་གནས་དེར་འཕགས་པའི་སྐུ་བརྙན་ཕྱག་
བརྒྱད་པ་ཞིག་ཞལ་གཟིགས་པའི་སར་ཕྱག་མདའ་བཙུགས་ནས་མཚན་མ་བྱས་པས་
མཚན་དེ་ཆགས། རིའི་ལྷོ་ངོས་རྒྱང་གྲགས་བརྒྱད་ཅུའི་ས་ན་སྔོན་སྤྲུལ་པའི་གཎཏི་
ཞིག་ནམ་མཁའ་ནས་བབས་པ་ལྕགས་ཀྱི་དྲ་མིག་ཏུ་བཏགས་ཏེ་མཆོད་པ་ལས་བར་
སྐབས་ཤིག་གི་དེ་ཉིད་རང་སྒྲ་སྒྲོགས་བཞིན་འཕུར་ཏེ་སོང་བས་ལྕགས་དྲྭ་ཤུལ་
དུ་ལུས་པ་དེ་ཡོད།།
ནུབ་རི་ནི་མཐོ་ཚད་རྒྱང་གྲགས་སུམ་ཅུ་སོ་ལྔ་རྩེ་མོ་མཉམ་པ་ཞིག་ཡོད་པར་མཚན་
ཟླ་བའི་ཐོད་ཅན་གྱི་སྤོ་ཞེས་གྲགས། རྩེ་ན་ཆུ་མིག་ཡོད་ཅིང་དེ་ལ་བྱིན་རླབས་ཅན་
གྱི་གནས་བཅུ་བདུན་ཡོད་པར་བཤད། རིའི་བྱང་ངོས་སུ་ཡན་ལག་བརྒྱད་ལྡན་
གྱི་ཆུ་མིག་དང་། འཇམ་དཔལ་གྱི་ཆིབས་པ་སེང་གེའི་ཞབས་རྗེས། རིའི་བྱང་
ཤར་གྱི་མཚམས་ན་འཇམ་དཔལ་གྱི་ལྷུང་བཟེད་བཀྲུས་པའི་རྫིང་བུ་དང་དྲང་སྲོང་
འདམ་ཟན་གྱི་དབེན་གནས། ལྷོ་ནུབ་ཀྱི་སུལ་ན་རྡོའི་སྒོ་དང་ ནུབ་བྱང་གི་མཚམས་
ན་གླང་གི་གཤོང་དང་བསམ་གཏན་ཕུག་སོགས་སྐལ་ལྡན་གྱི་སྐྱེ་བོ་དུ་མ་ལ་རྗེ་བཙུན་
འཇམ་དཔལ་དབྱངས་ཀྱི་སྐུ་དང་གསུང་གི་སྣང་བ་སྩལ་བ་དང་། རྫུ་འཕྲུལ་གྱི་
བཀོད་པ་སྣ་ཚོགས་བསྟན་པའི་གནས་དུ་མ་ཡོད་པར་གསུངས།།
བྱང་རི་ནི་མཐོ་ཚད་རྒྱང་གྲགས་བཞི་བཅུ། རྩེ་མོ་མཉམ་ཞིང་མཚན་ལ་སྐར་མའི་
258



གཙུག་ལག་ལྡན་པའི་སྤོ་ཞེས་གྲགས། རི་རྩེ་ནས་ཤར་དུ་རྒྱ་མཚོ་ཆེན་པོ་དང་། བྱང་
དུ་ཧོར་གྱི་ཡུལ་གྲུ་རྣམས་མཐོང་། དེ་ལ་བྱིན་རླབས་ཅན་གྱི་གནས་ཉི་ཤུ་རྩ་བདུན་
ཡོད་པར་བཤད། རིའི་ཤར་ངོས་སུ་འཇམ་དཔལ་གྱི་བཞུགས་ཁྲི་ཡོད། དེ་ལ་
དད་ལྡན་དུ་མས་གེའི་སྒྲ་དང་། འཕགས་པའི་དགེ་འདུན་ཚོགས་པའི་ཆོས་སྒྲ་
སྒྲོགས་པ་ཐོས། གནས་བརྟན་བཅུ་དྲུག་གི་བཞུགས་ཁྲི་ཡང་ཡོད། རིའི་བྱང་ངོས་
ན་སྡིག་ཅན་གསོན་པོ་དམྱལ་བར་ལྷུང་བ་ཐར་པའི་གནས་ཡོད། ཤར་ངོས་ཀྱི་ལྡེབས་
ན་སངས་རྒྱས་འཁོར་དང་བཅས་པའི་གསང་བའི་དཀྱིལ་འཁོར་རྡོ་རྗེ་ཕུག་ཞེས་ཀྱང་
ཡོད༑ གནས་རི་དེ་ལ་རྗེ་བཙུན་གྱི་བཀའ་སྡོད་ཀླུ་རྒྱལ་འཁོར་བཅས་གནས་པས་
རྟག་ཏུ་སྤྲིན་དང་ན་བུན་འཁྲིགས་པར་བཤད། གནས་དེ་རྣམས་ཀྱི་ལོ་རྒྱུས་རྒྱས་
པ་ནི་ལྕང་སྐྱ་རོལ་པའི་རྡོ་རྗེ་སོགས་ཀྱི་གསུང་ལས་ཤེས་པར་བྱ་དགོས། འདི་ཡང་
རྗེ་དེ་ཉིད་ཀྱིས་མཛད་པའི་ཞིང་མཆོག་རི་བོ་དྭངས་བསིལ་གྱི་གནས་བཤད་དད་པའི་
པད་མོ་རྒྱས་བྱེད་ངོ་མཚར་ཉི་མའི་སྣང་བ་ལས་བཏུས་པ་ཡིན།།
༈ གཉིས་པ་ཕུ་ཐོ་ཧྲན་ཏེ་པོ་ཏ་ལ་ཞེས་པ་ནི།
ཀྲེ་ཅང་ཞིང་ཆེན་གྱི་ཕུ་ཐོ་རྫོང་ཁོངས་ཀྲའུ་ཧྲན་གླིང་ཚོམ་གྱི་ཡ་གྱལ་དུ་གཏོགས། རི་
བོ་དེ་ནི་བཅོམ་ལྡན་འདས་ཀྱི་ལུང་གིས་ཟིན་པའི་འཕགས་པ་སྤྱན་རས་གཟིགས་ཀྱི་
གནས་རི་ཡིན། རྒྱ་གར་གྱི་གྲུབ་ཆེན་ཞིག་གནས་དེར་ཕེབས་ནས་སྒྲུབ་པ་ཡུན་རིང་
མཛད་སྟབས་འཕགས་མཆོག་སྤྱན་རས་གཟིགས་ཀྱི་ཞལ་དངོས་སུ་གཟིགས། སྔོན་
259



དུས་སུ་དགེ་འདུན་གྱི་སྡེ་དང་། གཙུག་ལག་ཁང་དང་སྐུ་གསུང་ཐུགས་རྟེན་བསམ་
གྱིས་མི་ཁྱབ་པ་ཡོད་པར་གསུངས། གནས་དེའི་ཕྱོགས་བཞི་མཚོ་ཡིས་བསྐོར་ཅིང་།
ཡུལ་ལྗོངས་རབ་ཏུ་བརྗིད་པས་མི་རྣམས་ཀྱིས་མཚོ་གླིང་ཆོས་ཀྱི་ཞིང་ཁམས་ཞེས་
མཚན་གསོལ།།
༈ གསུམ་པ་ཨོ་མེ་ཧྲན་ཏེ་གླང་ཆེན་འགྱིང་རིནི། །
ཟི་ཁྲོན་ཞིང་ཆེན་གྱི་ལི་ཧྲན་ས་ཁུལདུ་ཡོད་ཅིང་འཕགས་པ་ཀུན་ཏུ་བཟང་པོའི་གནས་
ཡིན་ལ།ནང་པའི་གཞུང་ནས་གསུངས་པའི་རི་བོ་འོད་ཟེར་ཅན་ཞེས་པ་དེ་ཡང་འདི་
ཡིན་པ་རྒྱ་ཡི་ཡིག་ཆར་གསལ། སྔོན་གནས་དེར་ཝེ་རྒྱལ་རབས་སྐབས་བཞེངས་
པའི་ཆུ་ནག་དགོན་པ་དང་། ཅིན་རྒྱལ་རབས་སྐབས་འཕགས་པ་ཀུན་ཏུ་བཟང་པོའི་
སྐུ་བརྙན་བཞེངས་པ་དང་། ཐང་རྒྱལ་རབས། མིང་རྒྱལ་རབས་རྣམས་ཀྱི་སྐབས་
བཞེངས་པའི་དགོན་པ་སོགས་ཕལ་ཆེར་ཞིག་ཟིན་ཀྱང་། ༡༩༥༣ ལོར་ཉམས་
གསོ་བྱས་ནས་དགོན་པའི་དཀྱིལ་གྱི་དབུས་ཁང་དུ་གླང་ཆེན་མཆེ་བ་དྲུག་ལྡན་ལ་
ཆིབས་པའི་འཕགས་པ་ཀུན་ཏུ་བཟང་པོའི་སྐུ་བརྙན་ལྗིད་ཚད་ལ་ཏུན༦༢ ཡོད་པ་
ཞིག་བཞེངས། རི་བོ་དེའི་མཐོ་ཚད་ལ་རྒྱ་མཚོ་ངོས་ནས་སྤྱི་ཁྲུ་སུམ་སྟོང་དགུ་བཅུ་
གོ་དགུ་ཡོད་པར་གསུངས། སངས་རྒྱས་ཀྱི་ཁྲི་ཡི་རོ་བོ་ཡང་བརྗོད་དོ།།
260



༈ བཞི་པ་ཅུའུ་ཧྭ་ཧྲན་ནི།
ཨན་ཧུས་ཞིང་ཆེན་ཆིན་དབྱང་རྫོང་གི་ལྷོའི་རྒྱུད་ཀྱི་སྤྱི་ལེ་ཉི་ཤུའི་སར་ཡོད། རི་
བོ་དེ་ལ་རྩེ་མོ་དགུ་ཡོད་པའི་ཆ་ནས་སྔོན་དུས་སུ་རི་བོ་རྩེ་དགུ་ཞེས་བརྗོད། རྒྱའི་
ཡིག་ཚང་ནང་སྟོན་པ་མྱ་ངན་ལས་འདས་ནས་ལོ་ཆིག་སྟོང་ལྔ་བརྒྱ་འཁོར་བའི་དུས་
སུ་བྱང་ཆུབ་སེམས་དཔའ་སའི་སྙིང་པོ་འཇིག་རྟེན་དུ་བྱོན་སྐབས། གནས་དེར་
ཕེབས་ནས་སྒྲུབ་པ་ཡུན་རིང་མཛད། དགུང་ལོ་དགུ་བཅུ་གོ་དགུའི་སྟེང་གཟུགས་
སྐུའི་བཀོད་པ་བསྡུས་རྗེས་སློབ་མ་རྣམས་ཀྱིས་ཅིནཏིས་ཙང་ཞེས་ཆེ་བརྗོད་ཀྱིམཚན་
ཕུལ་ཞིང་སྐུ་དམར་གདུང་བཞུགས་པའི་མཆོད་རྟེན་བཞེངས། གནས་དེར་ཆོས་
གཞིའི་གཙུག་ལག་ཁང་བརྒྱད་ཅུ་ལྷག་ཡོད་པར་བཤད་དོ།།
261



༈ བྱང་ཕྱོགས་ཤམ་བྷལའམ་ཏ་ཟིག་གི་ཡུལ།
ཐ་སྙད་ཚུར་མཐོང་གི་ངོར་རྒྱ་སེར་རམ་ཨུ་རུ་སུར་གྲགས་པ་ཉིད་ཡིན་པར་མཁས་པ་
རྣམས་ལ་སྣང་ཤིང་། དག་གཟིགས་ཚད་མའི་དབང་དུ་ན། ས་སྤྱོད་ཀྱི་ཞིང་ཁམས་
མངོན་པར་དགའ་བ། ཡུལ་ཕྱོགས་མཐའ་གྲུ་ཡངས་ཤིང་། ནེའུ་གསིང་སྤང་ལྗོངས་
ཀྱིས་བརྒྱན་པ། ཕྱོགས་ཕྱོགས་སུ་བྲག་རིའི་འཕྲེང་བས་བསྐོར་བ་ལ་ལྷུན་སྟུག་བྱ་
སྐྱིབས་དང་ལྡན་པ། བྱ་དང་རི་དྭགས་སོགས་བག་ཕེབས་པར་གནས་ཤིང་། ཆུ་རླུང་
དལ་བབས་དང་མཚོ་དང་རྫིང་བུ་པདྨདང་ནོར་བུས་བརྒྱན་པ་དག་ལ་ངང་པ་དང་། ཁྲུང་
ཁྲུང་སོགས་ཆུ་བྱའི་རིགས་རྣམས་རྟག་ཏུ་རྩེ་དགར་རོལ་པ། །སྐྱེད་མོས་ཚལ་ཡིད་
དུ་འོང་བ་དང་། མེ་ཏོག་དང་ཤིང་འབྲས་ལོ་ཏོག་རྣམས་ཀྱིས་བརྒྱན་པ། མི་རྣམས་
ཡ་རབས་ཀྱི་རྐྱེན་དང་ལྡན་ཞིང་དགེ་བ་ལ་ལྷག་པར་གཞོལ་བ་སོགས་བདེ་སྐྱིད་ཀྱི་དཔལ་
ཡོན་མངོན་པར་བཞད་པའི་གླིང་འདིར། དཔལ་གསང་བའི་བདག་པོའི་སྒྱུ་འཕྲུལ་
ཆོས་རྒྱལ་ཟླ་བ་བཟང་པོས་ཐེག་ཆེན་གྱི་ཆོས་སྤྱི་དང་། ཁྱད་པར་དཔལ་ལྡན་དུས་ཀྱི་
འཁོར་ལོའི་ཆོས་རྣམས་བསྟན། རྩ་རྒྱུད་ཀྱི་འགྲེལ་ཆེན་སྟོང་ཕྲག་དྲུག་ཅུ་པ་མཛད།
གྲོང་ཁྱེར་ཆེན་པོ་བྱེ་བ་ཕྲག་དགུ་བཅུ་རྩ་དྲུག་གིས་བསྐོར་བའི་དབུས་ཕོ་བྲང་ཆེན་པོ་
ཀཱ་ལཱ་པ་ཞེས་བྱ་བ་རྣམ་པར་རྒྱལ་བའི་ཁང་བཟང་ལ་འགྲན་བཟོད་པ་རིན་པོཆེ་སྣ་ཚོགས་
ལས་གྲུབ་པའི་གཞལ་མེད་ཁང་གི་ལྷོ་ཕྱོགས་མ་ལ་ཡའི་སྐྱེད་མོས་ཚལ་དུ་དཔལ་དུས་
ཀྱི་འཁོར་ལོའི་དཀྱིལ་འཁོར་བཞེངས། རང་སྲས་ལྷ་དབང་སེང་གེ་ཆེན་པོ་བརྒྱད་
262



ཀྱིས་བཏེགས་པའི་ཁྲི་ལ་མངའ་གསོལ་ཞིང་ཆོས་ཀྱི་རྒྱལ་སྲིད་ལ་དབང་བསྐུར། ལྷ་
དབངགི་ལོ་བརྒྱར་རྩ་རྒྱུད་བསྟན་ནསགཟི་བརྗིད་ཅན་ལ་དབང་བསྐུར་བ་སོགས་རིམ་
བཞིན་ཆོས་རྒྱལ་བདུན་བྱོན་པའི་མཐར། རིགས་ལྡན་འཇམ་དཔལ་གྲགས་པས་དྲང་
སྲོང་ཉི་མའི་ཤིང་རྟ་སོགས་ཚངས་པའི་དྲང་སྲོང་རཏུ་མང་པོ་དང་སྐྱེ་བོ་རྣམས་ལ་
དབང་བསྐུར་ཞིང་རྒྱུད་བཤད། རིམ་བཞིན་རིགས་ལྡན་པདྨ་དཀར་པོ་སོགས་བྱོན་
ཟིན་པ་དང་། སླད་དུ་འབྱོན་པའི་རིགས་ལྡན་རྣམས་ལོ་བརྒྱ་རེར་རྡོ་རྗེའི་ཁྲི་ལ་འཁོད་
ནས་ངེས་གསང་དུས་ཀྱི་འཁོར་ལོ་སོགསཐེག་པ་བླ་ན་མེད་པའི་ཆོས་ཀྱི་འཁོར་ལོ་བསྐོར་
བ་དང་། ཡུལ་ཆེན་དགུ་བཅུ་རྩ་དྲུག་གི་མི་བདག་གསེར་གྱི་ཐོད་ཅན་འཁོར་དང་བཅས་
པཐེག་པ་ཆེན་པོ་རྩོལ་མེད་ཀྱི་ཉེ་ལམ་ཚུལ་འཆོས་དང་མ་འདྲེས་པ་གསང་སྔགས་ཟབ་
མོའི་ཆོས་ལ་ལོངས་སུ་སྤྱོད་པའི་སྐལ་བ་མཆོག་དང་ལྡན་པ་འབའ་ཤིག་ཏུ་གྱུར་བ་དང་།
མའོངས་པར་བསྟན་པ་མཐའ་ལ་ཐུག་པའི་ཚེ་ཀླ་ཀློའི་རྩུབ་འགྱུར་སྟོབས་སུ་བདོ་བའི་
དུས་འཛམ་གླིང་ཆུང་ངུ་ཕལ་ཆེར་དབང་བསྒྱུར་བའི་གཉའ་གནོན་དུ་རིགས་ལྡན་དྲག་
པོའཁོར་ལོ་ཅན་གྱི་སྤྲུལ་པའི་དམག་དཔུང་བུ་ཡུག་འཚུབས་པ་ལྟར་འགྱེད་པས་བཏུལ་
ཏེ་འཛམ་གླིང་ལས་ས་དུམ་བུ་བཅུ་གཉིས་སུ་རིགས་ལྡན་ཆོས་ཀྱི་རྒྱལ་པོ་ཉིད་ཀྱིས་
གསང་ཆེན་རྡོ་རྗེ་ཐེག་པའི་བསྟན་པ་གསལ་བར་མཛད་ཅིང་། རང་སྲས་ཚངས་པ་
ལྷ་དབང་སོགས་གདུང་རིགས་ཟམ་མ་ཆད་པར་འབྱོན་པ་རྣམས་ཀྱིས་རྫོགས་ལྡན་ལང་
ཚོ་གསར་པའི་དགའ་སྟོན་གཡས་བསྐོར་དུ་འདྲེན་ཅིང་ཆོས་ཀྱི་རྒྱལ་ཐབས་ཡུན་
རིང་དུ་གནསཔར་འགྱུར་བ་ཡིན་ནོ༑ ༑
263



སླར་སྨྲས་པ། རྒྱལ་དང་རྒྱལ་སྲས་རིག་འཛིན་ཚོགས་རྣམས་ལ། །
རྣམ་པར་སྣང་བའི་འོག་མིན་ཞིང་སོགས་དང་། །
བྱིན་གྱིས་བརླབས་དང་གདོད་ནས་གྲུབ་པ་ཡི། །
ངོ་མཚར་ཞིང་བཀོད་བརྗོད་པར་དཀའ་མོད་ཀྱང་། །
དད་གསུམ་གྱིས་བསྐུལ་བརྩོན་པའི་སྟོབས་བསྐྱེད་དེ། །
སྔོན་བྱོན་དམ་པའི་ལེགས་བཤད་རིན་པོ་ཆེ། །
ཅུང་ཟད་མཇལ་ལ་ངལ་བ་མང་བསྟེན་ནས། །
ངོ་མཚར་ཞིང་གི་ལོ་རྒྱུས་འདི་ན་བསྒྲིགས། །
དེ་ལྟར་ན་ཡང་སྐྱེས་སྦྱང་ཤེས་བརྩོན་དང། །
འཕྲལ་གྱི་མཐུན་རྐྱེན་ན་ཚོད་ཆེས་ཕྲ་བས། །
མཁས་རྣམས་དགྱེས་པའི་ལེགས་བཤད་དཀའ་ན་ཡང་། །
བདག་ཡིད་དགེ་ལ་གོམས་ཕྱིར་ངས་འདི་བྱས། །
དད་དང་ལྷག་བསམ་ངལ་བ་མང་བསྟེན་པའི། །
རྣམ་དཀར་གང་དེས་བདག་ལ་འབྲེལ་ཐོབ་དང་། །
སྐྱེ་དགུ་རྣམས་ནི་རྟག་ཏུ་ཆོས་དང་འཕྲད། །
སྐྱེ་བའི་སྐྱེ་བརདོན་དང་ལྡན་པར་ཤོག ཅེས་པ་འདི་ནི་དམ་ཚིག་
འགྱུར་མེད་ཀྱི་མཆེད་མཁན་རིན་པོ་ཆེ་ཟླ་བ་འོད་ཟེར་མཆོག་དང་། བོད་
264



མི་མང་སྤྱི་འཐུས་ཚོགས་གཞོན་རུས་དང་སྲིད་ཀྱི་རྣམ་དཔྱོད་མཆོག་ཏུ་
ཡངས་པ་རྒྱ་རི་སྒྲོལ་མ་རྣམ་གཉིས་ཀྱི་བཀའ་ཡི་ཅོད་པཎ་སྤྱི་བོར་སོན་པ་
དང་། བདག་རང་ཉིད་སྔོན་བྱོན་དམ་པ་རྣམས་ཀྱི་གསང་གསུམ་ལ་དད་
པའི་བྱིན་རླབས་ཅུང་ཟད་རེ་ཐོབ་ཕྱིར་སླད་དུ་ཛ་ལན་རྡ་ར་དང་ཉེ་བར་རྒྱལ་
མཆོག་ཕྱག་ན་པདྨོའི་བཞུགས་གནས་གངས་ཅན་བོད་ཆེན་པོའི་རྒྱལ་ས་གཉིས་
པ་རྡ་རམ་ས་ལ་དབུ་བཟུང་སྟེ། མཚམས་དང་མཚམས་སུ་གསང་ཆེན་
བསྟན་པའི་མཛོད་འཛིན་མཁན་ཆེན་ཚེ་དབང་རིག་འཛིན་ལ་སྤྱན་ཞུ་བསྟར།
དགེ་བའི་བཤེས་གཉེན་ཆེན་པོ་གང་གི་བཀའ་སློབ་དང་ཞུ་བཅོས་འཕྲི་བསྣན་
གནང་བ་རྣམས་བསྟན་འགྲོར་སྨན་པའི་སྲོག་ཏུ་བཟུང་སྟེ། ཨོ་རྒྱན་པདྨའི་
རྒྱལ་ཚབ་རིགས་བརྒྱའི་ཁྱབ་བདག་དོན་གྱི་སླད་དུ་མཚན་ནས་ཞུ་ན༧སྐྱབས་
རྗེ་སྨིན་གླིང་ཁྲི་ཆེན་རྡོ་རྗེ་འཆང་གི་གདན་ས་འཕགས་ཡུལ་འོག་མིན་ཨོ་རྒྱན་
སྨིན་གྲོལ་གླིང་དུ་རབ་བྱུང་ ༡༧ ས་བྱའི་མགོ་ཟླ་བའི་དམར་ཕྱོགས་ཀྱི་
བཟང་པོ་གཉིས་པའི་བཀྲ་ཤིས་དགེ་བའི་ཉིན་ཁམས་ཉག་རོང་པ་འགྱུར་མེད་
རྡོ་རྗེའམ་ཐུབ་བསྟན་བརྩོནའགྲུས་བཟང་པོས་མཇུག་རེ་ཞིག་རྫོགས་པར་བྱས།
འདི་ལོར་ལྷག་བསམ་མཆོག་ཏུ་ཡངས་པ་བོད་ཀྱི་དཔའ་མོ་ཨ་མ་ཨ་བདེ་
དང་བོད་གཞུང་དབུས་སྣེ་ལེན་ཁང་གི་གཉེར་པ་རིན་ཆེན་བསམ་འགྲུབ་
གཉིས་ནས་མཐུན་རྐྱེན་ཡོངས་སུ་སྦྱར་བ་ལ་བརྟེན་པར་བསྐྲུན་ལེགས་པར་
265



གྲུབ་པའི་དགེ་བའི་རྩ་བ་འདི་ཉིད་ཀྱིས་གཙོས་དུས་གསུམ་བསགས་ཡོད་
ཀྱི་དགེ་བའི་མཐུ་ལས་བདག་དང་དངོས་སམ་བརྒྱུད་ནས་འབྲེལ་བའི་སྐྱེ་
འགྲོ་ཀུན་གནས་སྐབས་འཁོར་བའི་ཉེས་ཚོགས་ལས་རིང་དུ་གྱུར་ཏེ་མཐར་
བླ་མེད་བྱང་ཆུབ་ཐོབ་པའི་རྒྱུ་རུ་འགྱུར་བའི་སྨོན་ལམ་ཡོངས་སུ་འགྲུབ་
པའི་མཐུན་འགྱུར་རྒྱལ་བ་སྲས་དང་བཅས་པའི་གནང་བར་ཤོག། །།
266



༈ བཏུས་གཞི་ཡིག་ཆ་ཁག
༡ མངའ་བདག་ཉང་གི་ཆོས་འབྱུང་།
༢ ས་སྐྱའི་རྒྱལ་རབས་།
༣ ཏ་ར་ན་ཐའི་ཆོས་འབྱུང་།
༤ ཡེ་ཤེས་མཚོ་རྒྱའི་རྣམ་ཐར།
༥ བཀའ་ཐང་གསེར་ཕྲེང་།
༦ རི་དཀར་བློ་བཟང་བསྟན་འཛིན་གྱི་གནས་ཡིག
༧ ཁམས་སྤྲུལ་བསྟན་འཛིན་ཆོས་ཀྱི་ཉི་མའི་གནས་ཡིག
༨ མཁན་དབང་དགེ་འདུན་ཆོས་འཕེལ་གྱི་གནས་ཡིག
༩ འབྲས་རྫོངས་གནས་ཡིག
༡༠ འབྲུག་གི་གནས་ཡིག་ཕྱོགས་བསྒྲིགས།
༡༡ རྩ་རི་གནས་ཡིག་
༡༢ ལ་ཕྱི་གནས་ཡིག
༡༣ གངས་རི་དཀར་ཆག
༡༤ མ་ཎི་བཀའ་བུམ།
༡༥ ཤེས་བྱ་ཀུན་ཁྱབ།
༡༦ གྲུབ་ཆེན་ཨོ་རྒྱན་པའི་གནས་ཡིག
༡༧ ལྷ་ལྡན་གཙུག་ལག་ཁང་གི་དཀར་ཆག་ཤེལ་དཀར་མེ་ལོང་།
267



༡༨ དགེ་དམ་ཆོས་དཔལ་བཟང་གི་གནས་བསྐོར་ལམ་ཡིག།
༡༩ བོད་ཀྱི་དཔེ་མཛོད་ཁང་གི་གཏམ་ཚོགས།
༢༠ ནེ་པཱལ་ནང་པའི་གནས་ཡིག་དངུལ་དཀར་མེ་ལོང་།
༢༡ བོད་ཐོན་གནས་ཆེན་ཁ་བ་དཀར་པོའི་གནས་ཡིག
༢༢ རྨ་འགྲམ་རྡོ་རྗེ་བྲག་གི་ལོ་རྒྱུས།
༢༣ མཚོ་སྔོན་མོའི་གནས་ཡིག
༢༤ བྲག་དཀར་སྤྲེལ་རྫོང་གི་གནས་ཡིག
༢༥ གཏེར་ཆེན་མཆོག་གླིང་གི་བཀའ་འབུམ།
༢༦ མཁྱེན་བརྩེ་ཆོས་ཀྱི་བློ་གྲོས་ཀྱི་མཛད་པའི་དབུས་ཀྱི་གནས་ཡིག
༢༧ ཀཿཐོག་སི་ཏི་ཆོས་ཀྱི་འབྱུང་གནས་མཆོག་གི་གནས་ཡིག
༢༨ མཁན་ཆེན་ཚུལ་ཁྲིམ་བློ་གྲོས་མཆོག་གི་དགའ་སྐྱོན་འདྲེས་པའི་ལྗོངས་རྒྱུན།
༢༩ དཔལ་རྒྱལ་བ་ཀཿཐོག་པའི་ཆོས་འབྱུང་།
༣༠ གྲུབ་དབང་པདྨ་བདུད་འདུལ་གྱི་རྣམ་ཐར།
༣༡ རྗེ་བཙུ་མི་ལ་རས་པའི་རྣམ་ཐར།
༣༢ མཁན་ཚེ་དབང་རིག་འཛིན་གྱི་གསུང་འཐོར་བུ།
༣༣ སྨིན་གླིང་ལྷ་བབས་མཆོད་རྟེན་གྱི་དཀར་ཆག
༣ མདོ་ཁམས་ཀྱི་གནས་ཡིག་ཕྱོགས་བསྒྲིགས།
༣༥ གཞན་ཡང་ཡིག་ཆ་འཐོར་བུ་སྣ་ཚོགས་ལས་སོ།།
268



TUL GYURME DORJE
NAGAGYUR NYINGMA COLLEGE
Clement Town, Dehra Dun-248002
Uttaranchal. INDIA
e-mail: dorje_3400@yahoo.co.in
